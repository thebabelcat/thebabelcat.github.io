<?xml version="1.0" encoding="utf-8"?>
<feed xmlns="http://www.w3.org/2005/Atom"><title>The Babel Cat - Cataloghi</title><link href="thebabelcat.github.io/" rel="alternate"></link><link href="thebabelcat.github.io/feeds/cataloghi.atom.xml" rel="self"></link><id>thebabelcat.github.io/</id><updated>2024-09-21T09:00:00+01:00</updated><subtitle>Avventure di un povero gatto in un mondo multilingue</subtitle><entry><title>I Giochi dei Grandi 1993-1994 Catalogo generale</title><link href="thebabelcat.github.io/il-catalogo-igdg-1993-1994.html" rel="alternate"></link><published>2024-09-21T09:00:00+01:00</published><updated>2024-09-21T09:00:00+01:00</updated><author><name>Leonardo Giordani</name></author><id>tag:None,2024-09-21:thebabelcat.github.io/il-catalogo-igdg-1993-1994.html</id><summary type="html">&lt;p&gt;I Giochi dei Grandi 1993-1994 Catalogo generale&lt;/p&gt;</summary><content type="html">&lt;ul&gt;&lt;li&gt;Pagine: 247&lt;/li&gt;&lt;li&gt;Aziende: 194&lt;/li&gt;&lt;li&gt;Prezzo: L.12.000&lt;/li&gt;&lt;/ul&gt;&lt;p&gt;Il 1993 è un anno estremamente importante per il settore del gioco.&lt;/p&gt;&lt;p&gt;All&amp;#x27;inizio del decennio, un matematico di Filadelfia di nome Richard Garfield stava cercando di vendere i diritti di un gioco da lui progettato, &lt;em&gt;RoboRally&lt;/em&gt;. Questo lo portò a conoscere Peter Adkison, un analista che l&amp;#x27;anno precedente aveva fondato a Seattle una piccola ditta dal nome &amp;quot;Wizards of the Coast&amp;quot;. Dall&amp;#x27;incontro nacque il progetto di un gioco &amp;quot;portatile, maneggevole e veloce che potesse essere giocato alle convention durante i momenti morti&amp;quot;.&lt;/p&gt;&lt;p&gt;Lo sviluppo richiese due anni e fu così che nel 1993 il mondo del gioco fu scosso da un terremoto di proporzioni colossali dal nome &lt;em&gt;Magic: The Gathering&lt;/em&gt;. Ne vedremo l&amp;#x27;effetto nel prossimo Catalogo, quello del 1996-1997, ma mi pare importante segnalare il fatto già da adesso.&lt;/p&gt;&lt;p&gt;Per ora fa sorridere che in questa edizione, la WotC sia liquidata con un trafiletto veloce&lt;/p&gt;&lt;blockquote&gt;&lt;p&gt;Questa casa ha rilevato la Bard Games ed ha iniziato a ripubblicare il materiale della serie Talislanta&lt;/p&gt;&lt;/blockquote&gt;&lt;p&gt;e che Magic stesso sia descritto semplicemente come un&lt;/p&gt;&lt;blockquote&gt;&lt;p&gt;Esilarante gioco fantasy con le carte, che ha ottenuto un successo travolgente negli USA. La grafica è di ottimo livello.&lt;/p&gt;&lt;/blockquote&gt;&lt;p&gt;Ma bando alle ciance, e godiamoci il panorama del nostro hobby prima che arrivi l&amp;#x27;invasione dei giochi di carte collezionabili, con questo Catalogo 1993-1994!&lt;/p&gt;&lt;figure&gt;&lt;img  src="images/il-catalogo-igdg-1993-1994/Catalogo_1993_1994_007.jpg"&gt;&lt;figcaption&gt;&lt;/figcaption&gt;&lt;/figure&gt;&lt;h2 id="prefazione-4a4e"&gt;PREFAZIONE&lt;/h2&gt;&lt;blockquote&gt;&lt;p&gt;Il catalogo che avete tra le mani e che avete iniziato a sfogliare è il frutto di mesi di composizione, ma soprattutto di 12 anni di esperienza maturata nel settore dei giochi di simulazione e di avventura. Per la verità la passione per questo hobby è nata qualche anno prima, ma senza l’esperienza commerciale non sarebbe stato possibile realizzare un lavoro come questo. Sappiamo di essere diventati, per tutti coloro che si occupano del settore, a qualsiasi livello, un punto di riferimento. In poche parole i nostri cataloghi non solo vengono letti, usati, consultati, ma in un certo senso &amp;quot;fanno opinione”. Trattandosi di cataloghi biennali l&amp;#x27;attesa che si crea intorno ad essi la avvertiamo nell&amp;#x27;aria. Nei 2 mesi che precedono la pubblicazione siamo tempestati dalle telefonate di persone che ci chiedono notizie in merito e questo ci gratifica. Per la prima volta scendiamo in campo con un catalogo che si rivolge letteralmente a tutti, senza privilegiare, o scontentare (così speriamo) nessuno. Questo strumento verrà utilizzato tanto dagli operatori commerciali, quanto dai giocatori. Per facilitare la diffusione del catalogo stesso e per dimostrare ai negozianti che la nostra politica è quella di aiutare sempre e comunque quei punti vendita che hanno scelto di seguire con la dovuta attenzione questo settore, abbiamo deciso di eliminare dal catalogo stesso tutte le informazioni relative alla vendita per corrispondenza, che noi da anni pratichiamo. Queste informazioni verranno inviate soltanto a coloro che richiederanno il catalogo direttamente a noi e si presenteranno in un opuscolo a forma di inserto. Noi vogliamo puntualizzare, nel modo più chiaro possibile, che la vendita postale costituisce una percentuale sempre più modesta del nostro fatturato complessivo.&lt;/p&gt;&lt;/blockquote&gt;&lt;p&gt;Un dato interessante, questo. La vendita postale è in drastico calo. Chiaramente per la &amp;quot;I Giochi dei Grandi&amp;quot; questo significa la necessità di trasformarsi, ma ancor più interessante è che questo accade per la presenza sempre maggiore di negozi specializzati. Nel 2024 i giochi da tavolo e di simulazione stanno vivendo un periodo d&amp;#x27;oro. Per quanto non siano ancora &amp;quot;di massa&amp;quot;, sono un fenomeno diffusissimo, ed è estremamente facile trovare una copia di &lt;em&gt;Settlers of Catan&lt;/em&gt; o &lt;em&gt;Carcassonne&lt;/em&gt; anche al negozio di giocattoli di paese. Certo, prima di vedere dei giochi della GMT dall&amp;#x27;edicolante ne passerà del tempo, ma il panorama del 1993 era decisamente più grigio. Ciò nonostante, i tempi stavano chiaramente cambiando.&lt;/p&gt;&lt;figure&gt;&lt;img  src="images/il-catalogo-igdg-1993-1994/Catalogo_1993_1994_006.jpg"&gt;&lt;figcaption&gt;&lt;/figcaption&gt;&lt;/figure&gt;&lt;blockquote&gt;&lt;p&gt;Il nostro desiderio è quello di poter servire, in ogni città di un certo rilievo, almeno un negozio specializzato, che consenta ai giocatori di quel centro, o di quella provincia, di avere un punto di riferimento affidabile. Negli ultimi 2 anni la vendita per corrispondenza è notevolmente calata, soprattutto in quelle città in cui è possibile procurarsi con continuità e tempestività le novità di mercato che noi distribuiamo. E’ chiaro che un giocatore che vuole acquistare degli articoli, magari di recente pubblicazione o di grande richiamo e non riesce a trovarli da nessuna parte nel raggio di 100 chilometri, sarà costretto ad acquistarli per corrispondenza. La presenza dei negozi specializzati serve ad evitare tutto questo e a raggiungere il maggior numero possibile di potenziali interessati. Rivolgiamo quindi un invito a tutti i giocatori italiani a sostenere in ogni modo quei punti vendita che con intuito ed esperienza hanno capito che questo hobby è destinato a crescere sempre più. Deve nascere una forte collaborazione tra i clubs, le associazioni, i singoli appassionati da una parte e i negozianti dall&amp;#x27;altra, perché i commercianti non sono necessariamente degli appassionati (anzi, spesso si avvicinano ai giochi di ruolo e di simulazione con notevoli difficoltà) e hanno bisogno di suggerimenti, consigli ed idee per sostenere lo sforzo di chi intende divulgare l’hobby tramite manifestazioni, tornei, conventions, ecc. Da parte loro i commercianti devono vincere l’iniziale diffidenza per un settore che appare a prima vista difficile da gestire e cercare la collaborazione di quei clienti che si rivelano più esperti ed affidabili. Una volta &amp;quot;avviato” lo spazio che si intende destinare ai giochi di simulazione e di avventura, risulta poi abbastanza facile seguirne gli sviluppi e acquistare ciò che va effettivamente acquistato.&lt;/p&gt;&lt;/blockquote&gt;&lt;p&gt;Nando Ferrari evidenzia quindi un notevole appetito per i giochi di simulazione ma una certa difficoltà da parte dei negozianti ad adattarsi al nuovo corso. Il fatto che gli italiani cominciassero a guardare oltre il Monopoli è chiaramente testimoniato dalla nascita delle nuove riviste in questi anni. Kaos della Granata/Nexus ed Excalibur della Stratelibri nel 1991 vanno a fare compagnia a Rune, ma sorpassando il maestro diventeranno non solo le prime riviste professionali dedicate ai giochi di simulazione e di ruolo, ma anche le più longeve riviste di giochi in Italia!&lt;/p&gt;&lt;figure&gt;&lt;img  src="images/il-catalogo-igdg-1993-1994/Catalogo_1993_1994_004.jpg"&gt;&lt;figcaption&gt;&lt;/figcaption&gt;&lt;/figure&gt;&lt;blockquote&gt;&lt;p&gt;Una forte recessione ha caratterizzato il 1993. L’incapacità delle nostre forze politiche di controllare l&amp;#x27;economia ha condizionato negativamente l’andamento della lira. I furti e gli abusi di una classe politica inetta sono stati finalmente portati alla luce ed ora la speranza di tutti è che si verifichi un cambiamento reale nel modo di gestire il potere, non la solita farsa all&amp;#x27;italiana. Resta il fatto che, nonostante la crisi generale abbia toccato tutti, il nostro hobby ha tenuto alla grande ed ha continuato a crescere. Non lo diciamo solo noi, che possiamo farci forti di un&amp;#x27;annata particolarmente positiva, ma tutti i commercianti che abbiamo interpellato, anche quelli più colpiti dalla recessione. &amp;quot;Le cose vanno male, ma il fantasy si continua a vendere” è la frase che ci sentiamo continuamente ripetere e che in un certo senso ci conforta. Siamo stati molto sorpresi dal nostro esordio nel campo della produzione: avevamo preventivato di vendere in 2 anni le copie di GURPS da noi pubblicate. Ci sembrava un limite ragionevole, invece la prima ristampa è stata necessaria dopo soli 9 mesi!! Il nostro sforzo in questo campo proseguirà quindi anche nel futuro, fermo restando che non rinunceremo di certo agli altri nostri impegni: importazioni, distribuzione, traduzioni e vendita per corrispondenza.&lt;/p&gt;&lt;/blockquote&gt;&lt;p&gt;Una grossa novità! La IGDG diventa un editore di giochi, e si cimenta assieme alla DaS di Firenze nella pubblicazione di giochi stranieri in versione italiana. Questo catalogo vede già sugli scaffali virtuali &lt;em&gt;Ars Magica&lt;/em&gt;, &lt;em&gt;Guerre Stradali&lt;/em&gt;, &lt;em&gt;Paranoia&lt;/em&gt;, &lt;em&gt;G.U.R.P.S.&lt;/em&gt; e &lt;em&gt;Vampiri&lt;/em&gt;. Parlando della realizzazione di versioni italiane due anni prima, nel &lt;a href="thebabelcat.github.io/il-catalogo-igdg-1991-1992.html"&gt;Catalogo 1991-1992&lt;/a&gt;, Ferrari diceva che&lt;/p&gt;&lt;blockquote&gt;&lt;p&gt;Questo encomiabile lavoro [l&amp;#x27;adattamento italiano, NdR], che comporta investimenti non indifferenti ed espone l&amp;#x27;editore alle critiche appena sbaglia qualcosa, è da tenere in alta considerazione. E proprio per questo preferiamo per il momento restare sul terreno che meglio conosciamo: importazioni, distribuzione, vendita per corrispondenza e traduzioni.&amp;quot;&lt;/p&gt;&lt;/blockquote&gt;&lt;p&gt;Un deciso cambio di passo, quindi, che però non snaturerà la IGDG. La ditta di Verona manterrà il suo impegno nel campo delle edizioni piuttosto circoscritto e farà fondamentalmente da distributore della DaS. Negli anni successivi si aggiungerà solamente Battletech, e i giochi sopra elencati verranno supportati con espansioni e avventure.&lt;/p&gt;&lt;figure&gt;&lt;img  src="images/il-catalogo-igdg-1993-1994/Catalogo_1993_1994_002.jpg"&gt;&lt;figcaption&gt;&lt;/figcaption&gt;&lt;/figure&gt;&lt;blockquote&gt;&lt;p&gt;Il mercato italiano è stato scosso da alcuni avvenimenti di notevole importanza negli ultimi tempi. Primo fra tutti, ed è un dato molto positivo, l&amp;#x27;acquisizione dei diritti della linea Advanced Dungeons &amp;amp; Dragons da parte della Ripa, che ci consentirà di avere entro breve la versione italiana del gioco di ruolo più venduto nel mondo. In secondo luogo il notevole sviluppo dell’attività da parte di ditte nuove (la Nexus, la 3D6) impegnate nel campo delle edizioni italiane di giochi di successo e di ditte consolidate (l’Editrice Giochi e perfino la Dal Negro) nella realizzazione di giochi nuovi, come Druid e Lex Arcana. A tutto questo fa da contraltare l’atteggiamento isterico della Stratelibri, che continua ad agitarsi con scompostezza in un mercato che non avrebbe bisogno di questi atteggiamenti. La decisione di non distribuire più i prodotti se non tramite la vendita diretta (chissà perché il discorso non investe, però, anche il settore librario.....) ha creato un po’ di sconcerto nei commercianti, che sono stati sottoposti in pratica ad un ricatto che suona più o meno così: &amp;quot;le importazioni ci vanno male (sigh, sigh), i nostri spazi si sono ristretti (doppio sigh, doppio sigh), se volete i prodotti Stratelibri dovete comprarci anche il resto!”. E&amp;#x27; una scelta a dir poco assurda. Pensate a cosa accadrebbe se tutti facessero così! Se l’Editrice Giochi vendesse il Dungeons &amp;amp; Dragons solo a chi si impegna ad acquistare anche lo Scarabeo; se la Ripa vendesse l’AD&amp;amp;D in italiano solo a chi vende anche i prodotti Italeri; se noi fornissimo GURPS e Vampiri solo a chi ci acquista anche i prodotti dell’Avalon Hill e della Ral Partha! E’ un vero peccato che una ditta che stava lavorando bene nel campo delle edizioni italiane, invece di insistere nel settore dove ha realizzato le cose migliori, decida di autoescludersi da una grossa fetta del mercato per la famelica volontà di primeggiare in campi che evidentemente non le sono congeniali. A noi sta benissimo che altre ditte si impegnino in questo settore: ben venga l&amp;#x27;edizione italiana di AD&amp;amp;D (della Ripa) e di Warhammer (della Nexus). Noi non sentiamo queste iniziative come.....un insulto personale e non pretendiamo di esercitare, per diritto divino, il potere assoluto su ogni cosa che ruota attorno al mondo del gioco di avventura! La concorrenza deve avvenire nei normali binari della corretta competizione commerciale (prezzi migliori, servizi più efficienti, produzione di titoli validi, ecc.). Fortunatamente è una legge che tutte le altre case che si occupano del settore dimostrano di conoscere. E questo ci basta.&lt;/p&gt;&lt;/blockquote&gt;&lt;p&gt;È veramente un momento d&amp;#x27;oro per l&amp;#x27;Italia! Le riviste specializzate, le edizioni italiane (Martelli da Guerra! AD&amp;amp;D!), ditte come la Dal Negro che si buttano nel mercato del gioco e sfornano capolavori come Lex Arcana... sembra Natale! Non entrerò nel merito della diatriba tra la IGDG e la Stratelibri, che è complessa ed in fondo mi interessa relativamente. La Stratelibri era in piena attività nel 1993 e tanto mi basta in questa sede.&lt;/p&gt;&lt;figure&gt;&lt;img  src="images/il-catalogo-igdg-1993-1994/Catalogo_1993_1994_233.jpg"&gt;&lt;figcaption&gt;&lt;/figcaption&gt;&lt;/figure&gt;&lt;blockquote&gt;&lt;p&gt;Passando a cose più pratiche e cioè al catalogo che vi accingete a leggere, dobbiamo fare alcune ultime considerazioni. Anche se il catalogo si rivolge a tutti, commercianti e giocatori, è chiaro che abbiamo preferito mantenere inalterato il tono discorsivo, a volte scherzoso, che molti conoscono. Chi ha avuto modo di consultare i nostri precedenti cataloghi si sarà subito reso conto della differenza delle dimensioni! Il nostro desiderio è sempre stato quello di offrire un panorama completo, esauriente e di facile consultazione. Ora nel catalogo c’è proprio tutto! O meglio, c’è tutto quello che noi siamo in grado di procurarvi (oltre 15.000 articoli). Non possiamo, per ovvi motivi, trattare i prodotti di tutte le case esistenti al mondo. Diciamo che quelle che non troverete su questo catalogo sono veramente poche e del tutto trascurabili. Se si escludono alcune case inglesi specializzate nella produzione di miniature militari (che pochi negozi in Italia importano direttamente), per il resto abbiamo inserito ogni forma di vita esistente nel mondo del gioco di simulazione ed avventura. Ci rendiamo conto che si tratta di un lavoro ciclopico, ma che si può anche fare di meglio. Si può sempre fare di meglio. Per ora questo è tutto quello che potevamo darvi. A voi stabilire, leggendo le innumerevoli pagine che seguono, se siamo stati ancora una volta all’altezza della situazione. Buon divertimento&lt;/p&gt;
&lt;p&gt;Nando Ferrari&lt;/p&gt;&lt;/blockquote&gt;&lt;p&gt;Una pacca &amp;quot;temporale&amp;quot; sulle spalle a Nando Ferrari da parte mia e di tutti i retrolettori che seguono queste pagine. Sì, Nando, siete stati all&amp;#x27;altezza. Grazie.&lt;/p&gt;&lt;figure&gt;&lt;img  src="images/il-catalogo-igdg-1993-1994/Catalogo_1993_1994_232.jpg"&gt;&lt;figcaption&gt;&lt;/figcaption&gt;&lt;/figure&gt;&lt;h2 id="il-questionario-1993-e637"&gt;Il questionario 1993&lt;/h2&gt;&lt;p&gt;Questa edizione contiene i risultati del questionario incluso nel precedente Catalogo 1991-1992, che riporto qui per l&amp;#x27;importanza storica che hanno. Tutti i commenti riportati sotto le risposte sono di Nando Ferrari.&lt;/p&gt;&lt;hr&gt;&lt;p&gt;&lt;em&gt;Indicate la vostra età nel gennaio 1992.&lt;/em&gt;&lt;/p&gt;&lt;p&gt;L&amp;#x27;età media è risultata essere di 26 anni, con un minimo di 11 ed un massimo di 67. Apparentemente è una media piuttosto alta, ma bisogna considerare che sono generalmente le persone più adulte che rispondono al questionario. Questa media è sicuramente destinata a scendere di parecchio.&lt;/p&gt;&lt;hr&gt;&lt;p&gt;&lt;em&gt;Da quanti anni giocate ai giochi che sono elencati nel nostro catalogo (escludendo quindi giochi come il Monopoli, Risiko, ecc.)?&lt;/em&gt;&lt;/p&gt;&lt;p&gt;Un altro dato sorprendente: la media è superiore ai 7 anni, a dimostrazione del fatto che questo hobby era già radicato tra gli appassionati, prima di conoscere il notevole boom degli ultimi 3 anni. Il limite massimo è di 30 anni: ma a cosa giocava questo pioniere, alla prima edizione di Tactics dell’Avalon Hill?&lt;/p&gt;&lt;hr&gt;&lt;p&gt;&lt;em&gt;Quanti giochi possedete in totale (parliamo di giochi veri e propri che abbiamo attinenza con questo hobby, escluse quindi le avventure o i comuni giochi da tavolo come Scarabeo, scacchi, ecc.)?&lt;/em&gt;&lt;/p&gt;&lt;p&gt;La media è impressionante: 33 giochi a testa, con un massimo di 500 giochi. Chi si appassiona a questo hobby diventa quasi sempre un grande consumatore!&lt;/p&gt;&lt;hr&gt;&lt;p&gt;&lt;em&gt;In una settimana quante ore dedicate mediamente al gioco?&lt;/em&gt;&lt;/p&gt;&lt;p&gt;Anche la media di ore settimanali è notevole: 7, praticamente un&amp;#x27;ora al giorno. Il massimo è un poco credibile 80 ore (forse si è sbagliato a scrivere...)&lt;/p&gt;&lt;hr&gt;&lt;p&gt;&lt;em&gt;Indicate la percentuale del tempo (in decine) che dedicate al gioco in solitario. 0 = non gioco mai in solitario; 100 = gioco esclusivamente in solitario&lt;/em&gt;&lt;/p&gt;&lt;p&gt;La percentuale è del 31%, segno che ci sono ancora molte zone in cui è difficile trovare avversari. Riteniamo che anche questa percentuale sia destinata a scendere. I &amp;quot;lupi solitari totali&amp;quot; sono solo 52.&lt;/p&gt;&lt;figure&gt;&lt;img  src="images/il-catalogo-igdg-1993-1994/Catalogo_1993_1994_234.jpg"&gt;&lt;figcaption&gt;&lt;/figcaption&gt;&lt;/figure&gt;&lt;p&gt;&lt;em&gt;Che tipi di giochi preferite? (A = wargames; B = role-playing; C = giochi di società; D = giochi sportivi; E = battaglie tridimensionali; F = giochi per computer). Sono possibili risposte multiple: in questo caso indicate più lettere.&lt;/em&gt;&lt;/p&gt;&lt;p&gt;Rispondendo ad una curiosità che più volte ha colto i nostri lettori, indichiamo d&amp;#x27;ora in poi, laddove siamo in grado di dare un giudizio meditato, le preferenze personali di chi vi scrive. Questo giudizio si trova alla fine di ogni singola classifica, dopo la sigla ”IGDG”. Alla domanda 6 era possibile dare risposte multiple.&lt;/p&gt;&lt;div class="code"&gt;&lt;div class="content"&gt;&lt;div class="highlight"&gt;&lt;pre&gt;1) Wargames ................. 1030
2) Role-playing .............  792
3) Giochi di società ........  516
4) Giochi su computer .......  462
5) Giochi tridimensionali ...  332
6) Giochi sportivi ........... 166

IGDG Wargames
&lt;/pre&gt;&lt;/div&gt;&lt;/div&gt;&lt;/div&gt;&lt;p&gt;Questo dimostra che coloro che rispondono al questionario appartengono soprattutto alla fascia più matura dei giocatori di simulazioni.&lt;/p&gt;&lt;hr&gt;&lt;p&gt;&lt;em&gt;Fino a che punto considerate necessaria la traduzione di un gioco? (A = acquisto solo giochi tradotti; B = preferisco che ci sia la traduzione, ma non è del tutto indispensabile; C = la traduzione non mi serve).&lt;/em&gt;&lt;/p&gt;&lt;p&gt;Ancora una volta la traduzione dei giochi non costituisce un grosso problema per chi ci risponde: 308 giocatori dichiarano che non gli serve, 618 possono anche farne a meno e 500 la considerano indispensabile.&lt;/p&gt;&lt;hr&gt;&lt;p&gt;&lt;em&gt;Indicate, in ordine di preferenza, i 3 periodi storici, o argomenti preferiti (A = antichità; B = medioevo e rinascimento; C = napoleonico; D = periodo coloniale; E = guerra civile americana; F = prima guerra mondiale; G = seconda guerra mondiale; H = contemporaneo; L = fantasy; M = fantascienza; N = giochi di ambiente o finanziari; P = giochi sportivi)&lt;/em&gt;&lt;/p&gt;&lt;p&gt;Abbiamo assegnato 3 punti alla prima risposta, 2 alla seconda e una alla terza. Questo vale anche per il resto del questionario. Per la prima volta il fantasy supera la seconda guerra mondiale.&lt;/p&gt;&lt;div class="code"&gt;&lt;div class="content"&gt;&lt;div class="highlight"&gt;&lt;pre&gt;1) Fantasy ......................... 596
2) Seconda guerra mondiale ......... 500
3) Fantascienza .................... 380
4) Napoleonico ..................... 272
5) Contemporaneo ................... 216
6) Antichità ....................... 208
7) Medioevo e Rinascimento ......... 198
8) Guerra civile americana .......... 88
9) Giochi sportivi .................. 84
10) Giochi di ambiente/finanziari ... 68
11) Prima guerra mondiale ........... 46
12) Periodo coloniale ............... 24

IGDG Seconda guerra mondiale
&lt;/pre&gt;&lt;/div&gt;&lt;/div&gt;&lt;/div&gt;&lt;figure&gt;&lt;img  src="images/il-catalogo-igdg-1993-1994/Catalogo_1993_1994_235.jpg"&gt;&lt;figcaption&gt;&lt;/figcaption&gt;&lt;/figure&gt;&lt;p&gt;&lt;em&gt;Indicate, in ordine di preferenza, le 5 case produttrici di giochi che preferite (utilizzare le sigle del nostro catalogo). Non è necessario indicarne 5.&lt;/em&gt;&lt;/p&gt;&lt;p&gt;Qui erano possibili 5 risposte. La concentrazione di voti dei patiti delle simulazioni decreta ancora una volta il successo dell’abbinata Avalon/Victory, che resiste all&amp;#x27;attacco della TSR. Per il prossimo questionario prevediamo un forte aumento di GMT e WWP.&lt;/p&gt;&lt;div class="code"&gt;&lt;div class="content"&gt;&lt;div class="highlight"&gt;&lt;pre&gt;1) Avalon Hill ............ 4006
2) Victory Games .......... 1918
3) TSR .................... 1850
4) GDW .................... 1608
5) Games Workshop ......... 1512
6) SPI (vive ancora!!) .... 1040
7) Clash of Arms ........... 728
8) lron Crown Enterprise ... 648
9) West End Games .......... 536
10) Fasa ................... 532
11) Chaosium ............... 340
12) Jackson Games .......... 328
13) Milton Bradley ......... 294
14) Editrice Giochi ........ 262
15) World Wide Wargamer .... 230

IGDG Avalon/Victory (case famose)
IGDG Clash of Arms, GMT, Gamers (case minori)
&lt;/pre&gt;&lt;/div&gt;&lt;/div&gt;&lt;/div&gt;&lt;hr&gt;&lt;p&gt;&lt;em&gt;Indicate il boardgame che avete più apprezzato per la validità del sistema di gioco.&lt;/em&gt;&lt;/p&gt;&lt;p&gt;Da questa domanda in poi indichiamo con un asterisco i giochi che risultano purtroppo fuori produzione. Molti giocatori e commercianti utilizzano questi dati per effettuare i loro acquisti e non vogliamo che perdano tempo per cercare nel catalogo giochi che non ci sono.&lt;/p&gt;&lt;div class="code"&gt;&lt;div class="content"&gt;&lt;div class="highlight"&gt;&lt;pre&gt;1) Civilization AVA ............ 92
2) Talisman GW ................. 84
3) Advanced Squad Leader AVA ... 52
4) World in Flames ADG ......... 38
5) Ambush VIC .................. 34
6) Civil War VIC ............... 32
7) Squad Leader AVA ............ 30
8) Battletech FAS .............. 22

IGDG Empires in Arms AVA
&lt;/pre&gt;&lt;/div&gt;&lt;/div&gt;&lt;/div&gt;&lt;hr&gt;&lt;p&gt;&lt;em&gt;Indicate il boardgame che avete più apprezzato per la veste grafica.&lt;/em&gt;&lt;/p&gt;&lt;div class="code"&gt;&lt;div class="content"&gt;&lt;div class="highlight"&gt;&lt;pre&gt;1) Talisman GW .................... 98
2) Les Batailles dans l’Age CLA ... 64
3) Advanced Squad Leader AVA ...... 42
4) * Napoleon at Leipzig CLA ...... 36
5) Vietnam VIC .................... 32
6) Advanced Heroquest GW .......... 28
7) * Shogun MIL ................... 26
8) Axis &amp;amp; Allies MIL .............. 24

IGDG L’Armèe du Nord CLA
&lt;/pre&gt;&lt;/div&gt;&lt;/div&gt;&lt;/div&gt;&lt;hr&gt;&lt;p&gt;&lt;em&gt;Indicate il miglior wargame da voi giocato sul periodo antico.&lt;/em&gt;&lt;/p&gt;&lt;div class="code"&gt;&lt;div class="content"&gt;&lt;div class="highlight"&gt;&lt;pre&gt;1) Imperium Romanum WES .... 166
2) Siege of Jerusalem AVA ... 74
3) * Caesar&amp;#39;s Legions AVA ... 38
4) * Caesar: Alesia AVA ..... 36
5) Cannae IES ............... 32
6) * Alexander GMT .......... 20

IGDG SPQR GMT
&lt;/pre&gt;&lt;/div&gt;&lt;/div&gt;&lt;/div&gt;&lt;hr&gt;&lt;p&gt;&lt;em&gt;Indicate il miglior wargame da voi giocato sul periodo medioevale.&lt;/em&gt;&lt;/p&gt;&lt;div class="code"&gt;&lt;div class="content"&gt;&lt;div class="highlight"&gt;&lt;pre&gt;1) Cry Havoc EUR ........... 168
2) Siege EUR ................ 42
3) * Medieval Battles SPI ... 38
4) * Hastings S&amp;amp;T ........... 28

IGDG Frederick the Great WWW (con qualche riserva)
&lt;/pre&gt;&lt;/div&gt;&lt;/div&gt;&lt;/div&gt;&lt;hr&gt;&lt;p&gt;&lt;em&gt;Indicate il miglior wargame da voi giocato sul periodo napoleonico.&lt;/em&gt;&lt;/p&gt;&lt;div class="code"&gt;&lt;div class="content"&gt;&lt;div class="highlight"&gt;&lt;pre&gt;1) Empires in Arms AVA ............ 108
2) * Napoleon&amp;#39;s Last Battles SPI ... 84
3) War &amp;amp; Peace AVA ................. 74
4) * Napoleon at Leipzig CLA ....... 46
5) Wellington&amp;#39;s Victory SPI ........ 44
6) * La Bataille de Eylau CLA ...... 34

IGDG Empires in Arms AVA (strategico)
IGDG La Bataille de Eylau CLA (tattico)
&lt;/pre&gt;&lt;/div&gt;&lt;/div&gt;&lt;/div&gt;&lt;figure&gt;&lt;img  src="images/il-catalogo-igdg-1993-1994/Catalogo_1993_1994_236.jpg"&gt;&lt;figcaption&gt;&lt;/figcaption&gt;&lt;/figure&gt;&lt;p&gt;&lt;em&gt;Indicate il miglior wargame da voi giocato sulla guerra civile americana.&lt;/em&gt;&lt;/p&gt;&lt;div class="code"&gt;&lt;div class="content"&gt;&lt;div class="highlight"&gt;&lt;pre&gt;1) Civil War VIC ............... 160
2) Gettysburg AVA ............... 44
3) * Terrible Swift Sword SPI ... 26
4) * A Gleamoof Bayonets SPI .... 20
4) A House Divided GDW .......... 20

IGDG Civil War VIC (strategico)
IGDG A Gleam of Bayonets SPI (tattico)
&lt;/pre&gt;&lt;/div&gt;&lt;/div&gt;&lt;/div&gt;&lt;hr&gt;&lt;p&gt;&lt;em&gt;Indicate il miglior wargame da voi giocato sulla I guerra mondiale.&lt;/em&gt;&lt;/p&gt;&lt;div class="code"&gt;&lt;div class="content"&gt;&lt;div class="highlight"&gt;&lt;pre&gt;1) Blue Max GDW ........... 110
2) * Guns of August AVA .... 84
3) * Jutland AVA ........... 30
4) * Kaiser&amp;#39;s Battle S&amp;amp;T ... 16

IGDG Ve lo diciamo l’anno prossimo (dopo aver visto Storm of Steel)
&lt;/pre&gt;&lt;/div&gt;&lt;/div&gt;&lt;/div&gt;&lt;hr&gt;&lt;p&gt;&lt;em&gt;Indicate il miglior wargame da voi giocato sulla II guerra mondiale.&lt;/em&gt;&lt;/p&gt;&lt;div class="code"&gt;&lt;div class="content"&gt;&lt;div class="highlight"&gt;&lt;pre&gt;1) Squad Leader AVA ........... 126
2) World in Flames ADG ......... 96
3) Advanced Squad Leader AVA ... 82
4) Third Reich AVA ............. 66
5) Ambush VIC .................. 58
6) Flat Top AVA ................ 34
7) Russian Campaign AVA ........ 28
8) Panzer Leader AVA ........... 26

IGDG Advanced Squad Leader AVA (tattico)
IGDG Ambush VIC (solitario)
IGDG Legend Begins RHI (strategico)
IGDG * Wacht am Rhein SPI (operazionale)
&lt;/pre&gt;&lt;/div&gt;&lt;/div&gt;&lt;/div&gt;&lt;hr&gt;&lt;p&gt;&lt;em&gt;Indicate il miglior wargame da voi giocato sul periodo contemporaneo (dal ’45 ad oggi, fino agli scontri ipotetici).&lt;/em&gt;&lt;/p&gt;&lt;div class="code"&gt;&lt;div class="content"&gt;&lt;div class="highlight"&gt;&lt;pre&gt;1) Vietnam VIC ............... 86
2) Flight Leader AVA ......... 36
3) Firepower AVA ............. 28
4) Gulf Strike VIC ........... 26
4) Sixth Fleet VIC ........... 26
6) * Arab-Israeli Wars AVA ... 22

IGDG Vietnam VIC
&lt;/pre&gt;&lt;/div&gt;&lt;/div&gt;&lt;/div&gt;&lt;hr&gt;&lt;p&gt;19) Indicate il miglior boardgame fantasy da voi giocato. 19) Miglior boardgame fantasy:&lt;/p&gt;&lt;div class="code"&gt;&lt;div class="content"&gt;&lt;div class="highlight"&gt;&lt;pre&gt;1) Talisman GW ............ 266
2) Heroquest MIL ........... 76
3) Blood Bowl GW ........... 64
4) Magic Realm AVA ......... 50
5) Dungeonquest GW ......... 42
6) Advanced Heroquest GW ... 38

IGDG Talisman GW
&lt;/pre&gt;&lt;/div&gt;&lt;/div&gt;&lt;/div&gt;&lt;hr&gt;&lt;p&gt;&lt;em&gt;Indicate il migliore boardgame di fantascienza da voi giocato.&lt;/em&gt;&lt;/p&gt;&lt;div class="code"&gt;&lt;div class="content"&gt;&lt;div class="highlight"&gt;&lt;pre&gt;1) Battletech FAS ................ 64
1) Starfleet Battles TAS ......... 64
3) Starquest MIL ................. 46
4) Space Hulk GW ................. 42
5) * Freedom in the Galaxy AVA ... 26
6) Stellar Conquest AVA .......... 24
&lt;/pre&gt;&lt;/div&gt;&lt;/div&gt;&lt;/div&gt;&lt;hr&gt;&lt;p&gt;&lt;em&gt;Indicate il miglior RP fantasy da voi giocato.&lt;/em&gt;&lt;/p&gt;&lt;div class="code"&gt;&lt;div class="content"&gt;&lt;div class="highlight"&gt;&lt;pre&gt;1) Dungeons &amp;amp; Dragons TSR/EG .... 270
2) Advanced Dungeons &amp;amp; D. TSR ... 192
3) Middle Earth R.P. ICE/STL .... 132
4) Rolemaster ICE ................ 54
5) Warhammer Role-Play GW ........ 38
6) Runequest AVA ................. 34
7) Call of Cthulhu CHA/STL ....... 30
8) G.U.R.P.S. JAC/IGDG/DAS ....... 24
&lt;/pre&gt;&lt;/div&gt;&lt;/div&gt;&lt;/div&gt;&lt;hr&gt;&lt;p&gt;&lt;em&gt;Indicate il miglior RP di fantascienza da voi giocato.&lt;/em&gt;&lt;/p&gt;&lt;div class="code"&gt;&lt;div class="content"&gt;&lt;div class="highlight"&gt;&lt;pre&gt;1) Star Wars WES/STL ..... 64
2) Cyberpunk TAL/STL ..... 44
3) Shadowrun FAS ......... 32
4) * Traveller GDW ....... 30
5) GURPS Space JAC ....... 22
5) * Megatraveller GDW ... 22
5) Paranoia WES .......... 22
5) Twilight 2000 GDW ..... 22

IGDG Impossible Things IGDG *
&lt;/pre&gt;&lt;/div&gt;&lt;/div&gt;&lt;/div&gt;&lt;p&gt;(*) RP in preparazione, nel quale succede di tutto. L’Editrice Giochi traduce la Rules Cyclopedia; la Stratelibri inventa un fumetto sul golf e si dedica solo a quello, producendo un&amp;#x27;espansione per ogni buca esistente al mondo; Strategy della WWW arriva davvero a vendere un milione di copie; la convention nazionale si svolge a Pantelleria con ampia rappresentanza settentrionale; la rivista Rune diventa un quotidiano; la IES produce un gioco sul medio oriente con 240 pedine, una per fazione; la Ripa acquisisce i diritti esclusivi per la Ford e la Volkswagen; Sgarbi e Bossi si affrontano in una trasmissione di Ferrara senza insultarsi e con Pannella che non li interrompe; l’Italia dichiara guerra alla Somalia e la riconquista facendo scendere il dollaro a 625 lire, come ai bei tempi; in un paese polinesiano il prezzo della benzina diventa più caro che in Italia; un robot riesce a sostituire il titolare de I Giochi dei Grandi e a scrivere l’intero catalogo senza propinare queste fesserie e consentendo al medesimo di giocare per 6 mesi a Empires in Arms...).&lt;/p&gt;&lt;hr&gt;&lt;p&gt;&lt;em&gt;Indicate il miglior gioco di società da voi giocato.&lt;/em&gt;&lt;/p&gt;&lt;div class="code"&gt;&lt;div class="content"&gt;&lt;div class="highlight"&gt;&lt;pre&gt;1) Civilization AVA ...... 164
2) Risiko EG .............. 88
3) Diplomacy AVA .......... 68
4) Junta WES .............. 54
5) Monopoli EG ............ 46
6) Republic of Rome AVA ... 44
7) Trivial Pursuit MIL .... 42
8) Pax Britannica VIC ..... 28

IGDG Republic of Rome AVA (storico)
IGDG 1830 AVA (finanziario)
&lt;/pre&gt;&lt;/div&gt;&lt;/div&gt;&lt;/div&gt;&lt;hr&gt;&lt;p&gt;&lt;em&gt;Indicate il miglior gioco sportivo da voi giocato.&lt;/em&gt;&lt;/p&gt;&lt;div class="code"&gt;&lt;div class="content"&gt;&lt;div class="highlight"&gt;&lt;pre&gt;1) Speed Circuit AVA ........... 74
2) Statis Pro Football AVA ..... 24
3) Statis Pro Basketball AVA ... 22

IGDG Speed Circuit AVA
&lt;/pre&gt;&lt;/div&gt;&lt;/div&gt;&lt;/div&gt;&lt;hr&gt;&lt;p&gt;&lt;em&gt;Indicate il miglior gioco per computer da voi giocato.&lt;/em&gt;&lt;/p&gt;&lt;div class="code"&gt;&lt;div class="content"&gt;&lt;div class="highlight"&gt;&lt;pre&gt;1) Eye of the Beholder ... 50
2) Harpoon ............... 34
3) Monkey Island 1 ....... 24
3) Simcity ............... 24
5) Ultima VI ............. 20

IGDG Sid Maier&amp;#39;s Civilization (mitico!)
&lt;/pre&gt;&lt;/div&gt;&lt;/div&gt;&lt;/div&gt;&lt;hr&gt;&lt;p&gt;&lt;em&gt;Indicate il miglior gioco tridimensionale da voi giocato (titolo del regolamento).&lt;/em&gt;&lt;/p&gt;&lt;div class="code"&gt;&lt;div class="content"&gt;&lt;div class="highlight"&gt;&lt;pre&gt;1) Warhammer Fantasy Battle GW ... 68
2) Warhammer 40000 GW ............ 64
3) Empire V EMP .................. 26
4) Harpoon GDW ................... 20
4) Space Marine GW ............... 20
&lt;/pre&gt;&lt;/div&gt;&lt;/div&gt;&lt;/div&gt;&lt;figure&gt;&lt;img  src="images/il-catalogo-igdg-1993-1994/Catalogo_1993_1994_237.jpg"&gt;&lt;figcaption&gt;&lt;/figcaption&gt;&lt;/figure&gt;&lt;p&gt;&lt;em&gt;Indicate il nome della rivista che preferite.&lt;/em&gt;&lt;/p&gt;&lt;div class="code"&gt;&lt;div class="content"&gt;&lt;div class="highlight"&gt;&lt;pre&gt;1) Rune (!!!) SIN .......... 182
2) Strategy &amp;amp; Tactics DG ... 174
3) General AVA ............. 122
4) Command XTR ............. 108
5) Kaos GRA/NEX ............. 80
6) White Dwarf GW ........... 76
7) Dragon DRA/TSR ........... 54
8) Dungeon TSR .............. 28

IGDG Command XTR (ma con le pedine piccole!)
&lt;/pre&gt;&lt;/div&gt;&lt;/div&gt;&lt;/div&gt;&lt;hr&gt;&lt;p&gt;&lt;em&gt;Indicate, in ordine di preferenza, le 3 case produttrici di miniature che preferite.&lt;/em&gt;&lt;/p&gt;&lt;div class="code"&gt;&lt;div class="content"&gt;&lt;div class="highlight"&gt;&lt;pre&gt;1) Citadel ...... 1006
2) Ral-Partha .... 540
3) Grenadier ..... 330
4) Mithril ....... 242
5) Metal Magic ... 160
6) GHQ ........... 152

IGDG Ral-Parta e Mithril (fantasy, ex-equo)
IGDG GHQ (storiche)
&lt;/pre&gt;&lt;/div&gt;&lt;/div&gt;&lt;/div&gt;&lt;hr&gt;&lt;p&gt;&lt;em&gt;La vostra zona è servita da uno o più negozi che vendono i giochi elencati nel nostro catalogo? (A = sì, si trova un notevole assortimento; B = sì, si trovano i giochi più importanti e a richiesta gli altri; C = si trovano solo i giochi più importanti; D = no).&lt;/em&gt;&lt;/p&gt;&lt;p&gt;Le risposte sono state equamente distribuite: 380 giocatori hanno la fortuna di poter contare su un negozio ben fornito nelle vicinanze; 414 dichiarano che nella loro zona si trovano i giochi più importanti, mentre quelli meno conosciuti sono a richiesta; 308 trovano solo i giochi principali; 300 dichiarano di essere praticamente tagliati fuori.&lt;/p&gt;&lt;hr&gt;&lt;p&gt;&lt;em&gt;Date un vostro giudizio sul problema delle traduzioni dei giochi stranieri (A = fate bene a tradurre tutto quello che potete, così la scelta è più ampia!; B = meglio un gioco nella versione italiana che 20 giochi tradotti!; C = leggo tranquillamente i regolamenti in inglese, quindi fate quel che vi pare!)&lt;/em&gt;&lt;/p&gt;&lt;p&gt;La domanda N° 30 chiedeva un giudizio sul problema delle traduzioni, viste le critiche che uno sventurato ex direttore di una rivista italiana ha avuto l’ardore di rivolgerci per il fatto che in molti casi noi realizziamo traduzioni da allegare al gioco, anziché vere e proprie versioni italiane del gioco stesso (quale ditta sarebbe in grado di produrre centinaia di giochi in versione italiana?!). Le risposte hanno praticamente demolito questo attacco, portato da chi, evidentemente, non capisce nulla di marketing. Ben 866 persone hanno optato per la risposta &amp;quot;A&amp;quot; (&amp;quot;fate bene a tradurre tutto quello che potete, così la scelta è più ampia”); 502 hanno dato la risposta ”C” (&amp;quot;leggo tranquillamente i regolamenti in inglese, quindi fate quel che vi pare!”); solo 16 persone hanno scelto la risposta &amp;quot;B” (”meglio un gioco nella versione italiana che 20 giochi tradotti!”). Notare che l’età media di questi 16 lettori è di anni 14,2, probabilmente vicina a quella dell’ex-direttore in questione.&lt;/p&gt;&lt;hr&gt;&lt;p&gt;&lt;em&gt;Indicate, nell’ordine, quali pensate siano le 3 cose più utili per sostenere questo hobby e aumentare le conoscenze dei giocatori che ad esso si avvicinano (A = grandi conventions nazionali; B = maggior numero di raduni e tornei locali; C = riviste specializzate del settore; D = maggior impegno da parte delle grosse case produttrici italiane; E = maggior interesse da parte dei mass-media; F = il vostro catalogo )&lt;/em&gt;&lt;/p&gt;&lt;p&gt;Questa domanda chiedeva di indicare, nell’ordine le 3 cose più utili per sostenere questo hobby. Le risposte sono state le seguenti:&lt;/p&gt;&lt;div class="code"&gt;&lt;div class="content"&gt;&lt;div class="highlight"&gt;&lt;pre&gt;1) Maggior numero di raduni e tornei locali .............. 1780
2) Maggior impegno da parte delle grosse case italiane ... 1600
3) Più riviste specializzate nel settore ................. 1530
4) Maggior interesse da parte dei mass-media ............. 1514
5) Il catalogo dei Giochi dei Grandi (grazie, grazie..) ... 944
6) Grandi conventions nazionali ........................... 530
&lt;/pre&gt;&lt;/div&gt;&lt;/div&gt;&lt;/div&gt;&lt;hr&gt;&lt;p&gt;&lt;em&gt;Date un voto a questo catalogo.&lt;/em&gt;&lt;/p&gt;&lt;p&gt;La fatidica ultima domanda ha decretato un tripudio nel nostro magazzino quando il computer ha finito di elaborare i dati: al catalogo 1991-92 è stato assegnato un voto medio di 9,62!!!!! Il problema che ora ci poniamo è questo: come faremo a migliorarci ancora? Grazie a tutti i lettori.&lt;/p&gt;&lt;h2 id="note-conclusive-7d7b"&gt;Note conclusive&lt;/h2&gt;&lt;p&gt;Secondo le tabelle ISTAT L.1000 nel 1993 corrispondono a circa 0,94 € nel 2024.&lt;/p&gt;&lt;hr&gt;&lt;p&gt;Il catalogo I Giochi dei Grandi 1993-1994, digitalizzato, restaurato e indicizzato, è disponibile &lt;a href="https://mega.nz/file/OIMTjaQZ#PGPQfaQc4z1WXKkQ32HgM3eri71UEwKK2-4bSJSxSGA"&gt;qui&lt;/a&gt;&lt;/p&gt;&lt;p&gt;Riproduzione autorizzata da Nando Ferrari, fondatore de I Giochi dei Grandi e autore dei cataloghi.&lt;/p&gt;</content><category term="Cataloghi"></category><category term="gdr"></category><category term="boardgames"></category></entry><entry><title>I Giochi dei Grandi 1991-1992 Catalogo generale</title><link href="thebabelcat.github.io/il-catalogo-igdg-1991-1992.html" rel="alternate"></link><published>2024-09-14T09:00:00+01:00</published><updated>2024-09-14T09:00:00+01:00</updated><author><name>Leonardo Giordani</name></author><id>tag:None,2024-09-14:thebabelcat.github.io/il-catalogo-igdg-1991-1992.html</id><summary type="html">&lt;p&gt;Quarto appuntamento, con il Catalogo a me più caro!&lt;/p&gt;</summary><content type="html">&lt;ul&gt;&lt;li&gt;Pagine: 167&lt;/li&gt;&lt;li&gt;Aziende: 133&lt;/li&gt;&lt;li&gt;Prezzo: L.10.000&lt;/li&gt;&lt;/ul&gt;&lt;p&gt;E veniamo finalmente al catalogo 1991-1992, che per chi scrive è stato l&amp;#x27;inizio di tutto.&lt;/p&gt;&lt;p&gt;Ricordo molto bene quando nel 1992, mentre frequentavo la prima liceo, un ragazzo di un&amp;#x27;altra classe parlò a me ed al mio migliore amico del Catalogo. Noi, che avevamo visto al massimo una copia di Heroquest in un negozio di giocattoli rimanemmo folgorati (con tutto il rispetto per il grande dungeon crawler della MB), e lo fummo ancora di più quando, qualche giorno dopo, il suddetto Catalogo ci venne prestato.&lt;/p&gt;&lt;p&gt;Chiaramente passammo i successivi 4-5 giorni ad impararlo a memoria.&lt;/p&gt;&lt;p&gt;Come ho detto tante volte, Nando Ferrari e il suo team, come molti altri personaggi del mondo del gioco in Italia e nel mondo, hanno &amp;quot;semplicemente&amp;quot; fatto il loro lavoro, seguito le loro passioni, creato e maneggiato ciò che amavano. Ma nel fare questo hanno contribuito ad aprirmi un mondo, hanno contribuito a farmi crescere, hanno alimentato la mia cultura e la mia persona.&lt;/p&gt;&lt;p&gt;Quindi, ancora una volta grazie!!&lt;/p&gt;&lt;p&gt;Una nota tecnica: non sono in possesso del catalogo 1989-90, che sto ancora cercando. Pertanto c&amp;#x27;è un salto temporale di 4 anni dal precedente articolo e alcuni dati citati qui potrebbero essere inesatti.&lt;/p&gt;&lt;figure&gt;&lt;img  src="images/il-catalogo-igdg-1991-1992/Catalogo_1991_1992_005.jpg"&gt;&lt;figcaption&gt;&lt;/figcaption&gt;&lt;/figure&gt;&lt;h2 id="prefazione-404b"&gt;Prefazione&lt;/h2&gt;&lt;blockquote&gt;&lt;p&gt;«Volevamo stupirvi con effetti speciali...» recita un noto slogan pubblicitario. Noi forse vi stupiremo per le dimensioni del catalogo che avete in mano, ma in realtà quello che più ci preme è di poter abbinare alla quantità anche la dovuta qualità. Ecco allora che un giudizio complessivo potrete darlo solo alla fine della lettura di questo nostro lavoro, con il quale festeggiamo i 10 anni di attività. Sulla quantità pensiamo non esistano dubbi. Possiamo dire, con un certo orgoglio, che da molti anni il nostro catalogo, che è poi il nostro biglietto da visita e il nostro fiore all&amp;#x27;occhiello, rappresenta la guida più completa esistente in Italia. Lo usano davvero tutti, dai commercianti ai giocatori, dai redattori di riviste specializzate agli altri distributori. Tuttavia non possiamo tacere, vanitosamente, su un dato che è emerso dopo vari viaggi negli Stati Uniti: nemmeno lì, cioè nella patria di questi giochi, esiste un catalogo completo quanto il nostro! Ce ne siamo accorti quando abbiamo sentito ripetersi i complimenti dei leaders di tutte le case più prestigiose, dall&amp;#x27;Avalon Hill alla TSR, dalla West End alla GDW.&lt;/p&gt;
&lt;p&gt;Esistono numerosi listini molto aggiornati, ma nessun catalogo vi dice se un gioco dura 3 o 30 ore, quanto è grande la mappa, il suo livello di complessità, se è giocabile in solitario..... I listini sono fredde sequenze di codici, titoli e prezzi, mentre questo catalogo ha un&amp;#x27;«anima». Con esso abbiamo voluto realizzare una guida all&amp;#x27;acquisto, che possa essere utilizzata con praticità tanto dai giocatori, che questi giochi consumano, quanto dai commercianti, che questi giochi vendono e devono conoscere. Il catalogo assume quindi una connotazione un po&amp;#x27; diversa rispetto alle precedenti edizioni. Nato come catalogo di vendita per corrispondenza e rivolto quindi direttamente al pubblico, esso si trasforma per restare al passo con la realtà e si propone anche come un valido veicolo per i commercianti. È un po&amp;#x27; come il nostro hobby, che dopo anni di costante ma ristretta crescita a livello amatoriale, si ritrova ora ad assumere proporzioni più degne di nota e comincia ad occupare le pagine di quotidiani e riviste.&lt;/p&gt;&lt;/blockquote&gt;&lt;p&gt;Chiaramente Ferrari è un buon venditore, e sa far pesare i pregi dei suoi prodotti, ma quanto espresso qui non è che la pura verità. Non c&amp;#x27;è stata altro distributore (almeno nel mondo occidentale) che abbia prodotto un catalogo di tale completezza. A tutti gli effetti il Catalogo era un&amp;#x27;enciclopedia del gioco. Certamente non si sostituiva (e non voleva farlo) alle riviste di settore come Kaos, dove i redattori potevano esprimere giudizi più complessi, ma sicuramente aveva tutte le caratteristiche di un buon &amp;quot;database&amp;quot;.&lt;/p&gt;&lt;blockquote&gt;&lt;p&gt;Le cifre ed i fatti parlano chiaro. L&amp;#x27;Editrice Giochi ha venduto fino ad ora 70.000 copie del Dungeons &amp;amp; Dragons basico (il gioco sicuramente più conosciuto tra quelli presenti in questo catalogo); la distribuzione è iniziata meno di 5 anni fa, ma il dato importante è che 30.000 copie sono state vendute soltanto nei primi 9 mesi del 1991! Una crescita di proporzioni davvero notevoli. Vi sono poi le cifre che riguardano le conventions nazionali, che dal 1983 si celebrano ogni anno a settembre e che ci hanno visti organizzare o sponsorizzare fino ad ora 5 raduni su 9: 220 partecipanti a Padova nel 1989, 508 a Verona nel 1990 e oltre 850 a Modena quest&amp;#x27;anno. Per l&amp;#x27;edizione 1992, che si svolgerà presso il Palasport di Verona, è facile ipotizzare che verrà superato per la prima volta il &amp;#x27;muro&amp;#x27; dei 1000 partecipanti, cifra ragguardevole, soprattutto per l&amp;#x27;Europa, se si pensa che solo le 2 grandi conventions americane (Origins e la Gen-Con) sono in grado di superare alla grande questa cifra. Vi è poi tutto un fermento di attività che testimonia il grande salto qualitativo e di quantità di questo hobby: edizioni italiane di giochi prodotti negli USA o in Inghilterra, riviste e fanzine specializzate, tornei, circoli di appassionati che sorgono un po&amp;#x27; dovunque. Il mercato, ovviamente, si adegua ed ecco che alcune librerie e molti negozi di giochi iniziano a dedicare un intero settore ai prodotti tipici di questo hobby: role-playing, giochi fantasy e di fantascienza, wargames, miniature, dadi.... Alcuni negozi nascono proprio come punti vendita specializzati in questo settore e sono gestiti, inutile dirlo, da appassionati che hanno deciso di cogliere il momento favorevole per mettere in campo la loro esperienza di giocatori e fare un investimento. Nessuno si allontana, questo è un dato su cui riflettere, anche i commercianti di vedute meno aperte si arrendono alle continue richieste di giochi come Dungeons &amp;amp; Dragons, Talisman o Heroquest, che fanno la loro comparsa perfino nei grandi magazzini.&lt;/p&gt;&lt;/blockquote&gt;&lt;p&gt;Una nota molto interessante, questa. La fine degli anni 80 vede una fioritura del mercato del gioco in Italia, che inizia ad avere contatti sempre più intensi e continui con il mondo anglosassone (europeo e americano). Nel 1991 abbiamo l&amp;#x27;entrata in campo di Kaos ed Excalibur (Rune era già nato nel 1988, ma avrà una storia editoriale più complessa), così come la fondazione della Stratelibri (1989). Le edizioni italiane del D&amp;amp;D Basic, Expert, Companion sono in gioco dal 1985 grazie ad una lungimirante Editrice Giochi, e nel 1989-90 appaiono sugli scaffali &lt;em&gt;Heroquest&lt;/em&gt; e &lt;em&gt;Starquest&lt;/em&gt;. Già nel 1990 avevamo avuto &lt;em&gt;I figli dell&amp;#x27;olocausto&lt;/em&gt; e di lì a poco, nel 1993, vedremo &lt;em&gt;Druid&lt;/em&gt; della già citata Editrice Giochi e Lex Arcana della Dal Negro, che non sono i primi giochi tutti italiani (&lt;em&gt;I signori del caos&lt;/em&gt; e &lt;em&gt;Kata Kumbas&lt;/em&gt; risalgono al 1983-84) ma si innestano in una corrente decisamente più matura e commercialmente più sviluppata.&lt;/p&gt;&lt;p&gt;Non c&amp;#x27;è da stupirsi che gli anni 90 siano in qualche modo uno spartiacque. Le comunicazioni mondiali si intensificano, con le prime reti dati e la conseguente maggiore diffusione dell&amp;#x27;inglese. I computer stessi attraversano una trasformazione importante con il passaggio definitivo dagli 8 ai 16 bit, ed entrano a pieno titolo nelle case diventando uno strumento di lavoro e di gioco. D&amp;#x27;altronde gli anni 90 saranno anche il teatro della prima vera e propria morte del gioco di ruolo, avvelenato lentamente dal fenomeno dei giochi di carte tra il 1993 (anno di pubblicazione di &lt;em&gt;Magic: The Gathering&lt;/em&gt; e il 1997 (anno dell&amp;#x27;acquisizione della TSR da parte della WotC).&lt;/p&gt;&lt;blockquote&gt;&lt;p&gt;Il problema reale consiste nel fatto che questo piccolo mondo fatto di storia, fantasia ed avventura risulta come primo impatto di difficile comprensione per coloro che erano abituati ai giochi tradizionali. Molti commercianti si sono trovati un po&amp;#x27; impreparati di fronte a questo fenomeno e in molti casi hanno dovuto arrangiarsi alla meglio, oppure affidarsi completamente e con fiducia all&amp;#x27;esperienza di qualche distributore. Ecco quindi che il nostro nuovo catalogo nasce con l&amp;#x27;intenzione di colmare un vuoto e di fornire un orientamento serio e che sia di aiuto a tutti coloro che operano nel settore, nessuno escluso. Avevamo in fondo due sole scelte possibili: realizzare due cataloghi differenziati e cioè uno per gli appassionati e uno per i commercianti, oppure tentare di portare a termine un lavoro che andasse bene per tutti. La prima ipotesi è stata scartata per una serie di motivi che vanno al di là del maggiore investimento di denaro e di tempo che la produzione di due cataloghi avrebbe richiesto. Il dubbio principale era questo: cosa avrebbe dovuto differenziare il contenuto dei 2 cataloghi, se si eccettuano le modalità di acquisto? Quali giochi avrebbero dovuto essere eliminati nel catalogo riservato ai commercianti per renderlo di dimensioni meno inquietanti? Ormai il livello di specializzazione di molti negozi è tale da rendere assai sottile il filo che divide i giochi destinati alla distribuzione da quelli che possono essere proposti solo ai giocatori più incalliti. Abbiamo preferito elencare tutto quello che fa parte di questo hobby, lasciando a tutti la possibilità di contare su una consultazione completa del materiale che il mercato propone. Per facilitare l&amp;#x27;opera dei negozianti abbiamo pensato di contrassegnare con simboli particolari i giochi che vanno per la maggiore e di fornire indicazioni specifiche quando ci pareva necessario (sono precedute dal simbolo &amp;#x27;$&amp;#x27;).&lt;/p&gt;&lt;/blockquote&gt;&lt;p&gt;Questo paragrafo getta una luce non indifferente sul processo creativo e commerciale dietro il catalogo attuale e le versioni successive. Un unico punto di riferimento per commercianti e giocatori! Una scelta che adesso, col senno di poi, ci sembra evidentemente vincente, ma che sarebbe potuta benissimo essere la fine della &amp;quot;I Giochi dei Grandi&amp;quot;. Ancora una volta mi sembra chiaro che la ditta di Verona ha saputo leggere i tempi e sfruttare a suo vantaggio le limitazioni del momento.&lt;/p&gt;&lt;blockquote&gt;&lt;p&gt;Il catalogo si propone come guida ragionata all&amp;#x27;acquisto ed abbandona certe venature polemiche che avevano caratterizzato quello precedente, salvo laddove ci è sembrato strettamente necessario chiarire i motivi di talune nostre scelte. E parlando di scelte occorre in questa sede confermare quello che è il nostro orientamento, per quanto riguarda la distribuzione e l&amp;#x27;eventuale edizione di giochi. Noi ci proponiamo come distributori di giochi d&amp;#x27;importazione, non come editori. Per il momento non ci sentiamo preparati a scendere nel campo delle edizioni italiane di giochi stranieri, poiché la nostra struttura si è sviluppata in una direzione un po&amp;#x27; diversa. Siamo praticamente gli unici a praticare in modo capillare la vendita per corrispondenza su catalogo (abbiamo spedito più di 17.000 pacchi fino ad oggi!); gli addetti ai lavori sanno che nel 70 dei casi siamo i primi in Italia a ricevere le novità prodotte oltre oceano; infine possiamo affermare che più del 70 delle traduzioni esistenti in Italia sono state realizzate da noi (anche se qualcuno lavora di bianchetto e le spaccia per proprie...).&lt;/p&gt;&lt;/blockquote&gt;&lt;p&gt;In realtà la &amp;quot;I Giochi dei Grandi&amp;quot; scenderà poi nel campo delle edizioni italiane nel 1992 (ad un anno dalla pubblicazione di questo catalogo), associandosi alla &lt;a href="http://www.dasproduction.it"&gt;DaS&lt;/a&gt; di Firenze. Su questo evento tornerò nel prossimo articolo, in quanto il Catalogo 1993-94 avrà a listino i prodotti di questo sodalizio.&lt;/p&gt;&lt;blockquote&gt;&lt;p&gt;Tutto questo ci basta, almeno per ora. Noi apprezziamo sinceramente tutti coloro che si occupano della realizzazione di versioni italiane di giochi stranieri, a patto che il lavoro venga fatto con serietà: Talisman, Heroquest, D&amp;amp;D e Il Gioco di Ruolo del Signore degli Anelli ci sono piaciuti, Il Richiamo di Chtulhu no. Questo encomiabile lavoro, che comporta investimenti non indifferenti ed espone l&amp;#x27;editore alle critiche appena sbaglia qualcosa, è da tenere in alta considerazione. E proprio per questo preferiamo per il momento restare sul terreno che meglio conosciamo: importazioni, distribuzione, vendita per corrispondenza e traduzioni. Le traduzioni, appunto. Qualcuno ha avuto l&amp;#x27;ardire di lamentarsi per il fatto che in Italia esistono poche edizioni e molte traduzioni (la differenza è ovvia: le prime costituiscono vere e proprie versioni italiane del testo originale, le seconde vengono fotocopiate e allegate al gioco). La lamentela, se espressa in termini generali, ci lascia indifferenti, nel senso che noi non ci siamo mai proposti come editori di qualche cosa; se ci sono pochi giochi in versione italiana vuol dire semplicemente che poca gente ha avuto voglia di investire del denaro in questo senso. Ma questa considerazione non deve essere utilizzata subdolamente per giungere alla conclusione (palesemente non obiettiva) che le traduzioni sono prodotti di serie &amp;#x27;B&amp;#x27; e devono pertanto essere trattate di conseguenza. Se non fosse per le nostre traduzioni, il 70% dei giochi di importazione che sono stati venduti a gente che non conosceva l&amp;#x27;inglese sarebbero ancora sugli scaffali dei negozi! Ci rendiamo conto che un&amp;#x27;edizione rende più popolari di una traduzione, ma è pur vero che a fronte di una dozzina di edizioni italiane (distribuite quasi tutte negli ultimi 12 mesi) noi in 10 anni abbiamo realizzato oltre 250 traduzioni, che hanno consentito a migliaia di giocatori di disputare partite che forse non sarebbero mai state giocate. Ed è anche pacifico che è del tutto utopistico pensare che ogni gioco possa essere realizzato nella versione italiana. Chiediamo quindi a questi signori: preferite avere sul mercato una dozzina di giochi nella loro scintillante versione italiana, con tanto di marchietto autorizzato e accontentarvi solo di quelli? Oppure, ragionando con onestà, pensate che il fatto che ci sia qualcuno che provvede a tradurre un&amp;#x27;altra trentina di titoli ogni anno (che altrimenti resterebbero in inglese) sia da considerare un contributo alla crescita dell&amp;#x27;hobby? È meglio un Twilight 2000 con traduzione allegata, o una versione italiana di Twilight 2000 annunciata da 4 anni e mai pubblicata? Noi siamo convinti che ai giocatori interessa che vengano tradotti il maggior numero possibile di giochi; se poi si tratta di una versione stampata in tipografia, con copertina patinata, tanto meglio (e su questo è pacifico che siamo d&amp;#x27;accordo anche noi). Il nostro contributo, quindi, consisterà ancora nelle traduzioni, anche se questo non ci farà ottenere lodi sperticate sulle riviste del settore.&lt;/p&gt;
&lt;p&gt;Chiarito questo aspetto sulla nostra &amp;#x27;filosofia&amp;#x27; di mercato, che per altro potrebbe benissimo modificarsi qualora ritenessimo di poter adeguare il nostro assetto organizzativo, ritorniamo brevemente al catalogo che avete in mano. La principale innovazione, per quanto riguarda i contenuti, consiste nell&amp;#x27;introduzione degli elenchi di tutte le miniature fantasy, di fantascienza, o storiche che sono prodotte dalla case più importanti. Per ovvi motivi di spazio era materialmente impossibile inserire anche le illustrazioni delle miniature stesse, che comunque potrete avere richiedendo i cataloghi delle singole ditte. I nostri listini servono come punto di riferimento e per dare un&amp;#x27;idea di quello che il mercato offre. In particolare ci siamo dedicati a questo stressante lavoro di elaborazione dei dati allo scopo di dare un po&amp;#x27; di ordine ad un settore che mette a dura prova la pazienza di molte persone, sia giocatori che commercianti. Per il resto il catalogo mantiene il taglio espositivo di quelli precedenti, mentre la presentazione dei vari articoli è stata organizzata in modo di rendere più facile possibile la consultazione.&lt;/p&gt;
&lt;p&gt;Ora il giudizio finale resta a voi lettori e vi preghiamo come sempre di esprimerlo attraverso il questionario che troverete in queste pagine. Occorre ribadire che un catalogo non potrà mai essere aggiornato al 100%, per il semplice fatto che i tempi richiesti per la stampa e la spedizione del catalogo stesso lo rendono ‘vecchio&amp;#x27; di ben 25/35 giorni e questo lasso di tempo, in un mercato che comprende migliaia di titoli, può provocare dei cambiamenti. Non c&amp;#x27;è quindi da stupirsi se, quando leggerete queste righe, alcuni degli articoli indicati in questo catalogo saranno già usciti di produzione, o avranno già subito cambiamenti di prezzo, come è scontato che altre novità, delle quali magari non si aveva notizia, avranno fatto nel frattempo la loro comparsa sul mercato e saranno probabilmente già disponibili nel nostro magazzino. Questo è un limite al quale non si potrà mai porre rimedio, almeno per ora (forse nel 2000 potremo stampare e inviare i cataloghi in tempo reale....).&lt;/p&gt;
&lt;p&gt;Non ci resta che augurarvi buona lettura e darvi appuntamento agli aggiornamenti semestrali di questo catalogo, che sono previsti per le seguenti date: maggio 1992, novembre 1992, maggio 1993. Tirate i vostri dadi e....buona fortuna!&lt;/p&gt;&lt;/blockquote&gt;&lt;h2 id="listini-di-miniature-f78f"&gt;Listini di miniature&lt;/h2&gt;&lt;p&gt;Cosa accade nel nuovo catalogo, quindi? Come già menzionato da Ferrari nella sua introduzione una grande novità sono i listini di miniature a livello del singolo pezzo. Una novità importante, che credo abbia richiesto una mole di lavoro non indifferente, anche se chiaramente assistita dal computer.&lt;/p&gt;&lt;p&gt;Mi sembra doveroso a questo punto riportare un pezzo di commento di Nando Ferrari alle politiche Citadel/GW, con delle critiche (più che giustificate) che saranno un caposaldo di questo catalogo e dei successivi. D&amp;#x27;altronde è noto che la Games Workshop accompagni ad una produzione di qualità altissima dei comportamenti commerciali che definirei &amp;quot;confusi&amp;quot;.&lt;/p&gt;&lt;blockquote&gt;&lt;p&gt;Da anni la casa leader a livello mondiale nella produzione di miniature fantasy e di fantascienza, la Citadel inglese è in pratica una diramazione della Games Workshop. La GW produce i giochi e la Citadel realizza una serie impressionante di miniature da utilizzare con questi giochi. Inizialmente la produzione di miniature fantasy generiche era molto più copiosa, ma negli ultimi tempi la Citadel sembra interessarsi solo alla produzione di materiale che serva da supporto ai giochi della GW, in particolare Warhammer 40.000. La qualità di queste miniature è indiscutibile, anche se, a nostro giudizio, non rappresenta il ‘top‘ in assoluto, come le vendite farebbero pensare (molte miniature della Grenadier, della Ral-Partha e in particolare della Mithril sono spesso superiori a quelle della Citadel, anche se in molti casi il grosso del pubblico, bombardato dalla pubblicità, non sembra accorgersene). Con questo non vogliamo dire che la Citadel, che rappresenta la più grossa realtà del settore, debba essere ignorata: la produzione di questa casa rappresenta un patrimonio irrinunciabile, sia per i giocatori che per i commercianti. Quello che ci sembra invece doveroso contestare con fermezza è il sistema di codifica dei pezzi che la Citadel utilizza. In questa sede ci limitiamo ad un aggettivo che ci sembra fin troppo tenero: è un sistema &amp;#x27;irritante&amp;#x27;!! La Citadel costringe i negozianti, i distributori ed in particolare l&amp;#x27;importatore (la ditta Ripa di Milano) a fare veri e propri salti mortali per riuscire ad accontentare i clienti. A differenza di tutte le altre case del mondo, che utilizzano l&amp;#x27;ovvio principio in base al quale ad un certo numero di codice corrisponde un preciso prodotto, la Citadel distribuisce con lo stesso codice miniature diverse, oppure con codici diversi miniature uguali!! Non parliamo poi dei blister che spesso arrivano del tutto privi di codice (cosa sarà mai quella strana bestiaccia che c&amp;#x27;è all&amp;#x27;interno ?!?).&lt;/p&gt;&lt;/blockquote&gt;&lt;p&gt;Ma oltre alla Citadel/GW questo catalogo è pieno zeppo dei modelli della GHQ che si occupa di mezzi militari, della Grenadier, Metal Magic, RAFM e Ral Partha che la fanno da padrone nel campo del fantasy, e della compianta Mithril che ci ha deliziato per anni con le miniature de Il Signore degli Anelli.&lt;/p&gt;&lt;p&gt;A questo proposito vorrei mettere il cappello dello storico e parlare brevemente del destino di queste aziende negli anni a venire (ovvero negli scorsi 30 anni).&lt;/p&gt;&lt;p&gt;Per parlare della &lt;a href="https://games-workshop.com"&gt;GW/Citadel&lt;/a&gt; servirebbe un intero libro, tanto è l&amp;#x27;impatto (che piaccia o meno) dell&amp;#x27;azienda inglese nel mondo del gioco tridimensionale. La GW non è solamente sopravvissuta per tutti questi anni, ma si è espansa, facendo un lavoro commerciale e artistico decisamente notevole, anche se fondamentalmente concentrato su un unico prodotto: Warhammer 40k. La GW ha fatto uno sforzo enorme per dettagliare questo universo, con svariate edizioni del gioco di miniature, libri e giochi di ruolo. Certo, nel frattempo ha ucciso Il Warhammer Fantasy, per poi farlo risorgere recentemente con un&amp;#x27;operazione commerciale ributtante dopo che per 15 anni i giocatori si sono arrabattati a tenere vivo il sistema senza alcun supporto. Ad ogni modo a quasi 50 anni dalla sua fondazione, la ditta di Livingstone e Jackson è ancora un protagonista di prim&amp;#x27;ordine del mondo del gioco.&lt;/p&gt;&lt;p&gt;Il suddetto libro peraltro esiste, pubblicato nel con il titolo di &lt;em&gt;Dice Men - The Origin Story of Games Workshop&lt;/em&gt;, ed è disponibile anche per i non anglofoni con il titolo _Uomini e Dadi - Le Origini della Games Workshop?, pubblicato dalla &lt;a href="https://www.ravendistribution.it/uomini-e-dadi-le-origini-della-games-workshop/"&gt;Raven Distribution&lt;/a&gt;.&lt;/p&gt;&lt;figure&gt;&lt;img  src="images/il-catalogo-igdg-1991-1992/Catalogo_1991_1992_028.jpg"&gt;&lt;figcaption&gt;&lt;/figcaption&gt;&lt;/figure&gt;&lt;p&gt;La &lt;a href="https://www.ghqmodels.com/"&gt;GHQ&lt;/a&gt;, per i lettori del Catalogo, è da sempre sinonimo di lunghissime liste di modelli militari in scale diverse da quelle a cui i giocatori di ruolo sono abituati, come 1:285 per i mezzi militari e 1:1200/1:2400 per le navi. La ditta americana, fondata nel 1967 da Gregory Dean Scott, è tuttora in affari e gode di ottima salute.&lt;/p&gt;&lt;blockquote&gt;&lt;p&gt;Decisamente la migliore casa del mondo per quanto riguarda la produzione di veicoli della Il guerra mondiale e contemporanei in scala 1/285. Il livello di dettaglio di questi piccoli carri armati è davvero incredibile! Notevole anche la produzione di navi in scala 1/2400 e di velieri dell&amp;#x27;epoca napoleonica. Impressionante, come potete vedere, l&amp;#x27;assortimento offerto dal catalogo. Queste miniature risultano particolarmente utili da utilizzare con giochi come Command Decision (GDW), Jagdpanzer (GG), ASL Deluxe (AVA), Fuoco di Bordata (ARS), Alzo Zero (ARS), Harpoon (GDW), ecc.&lt;/p&gt;&lt;/blockquote&gt;&lt;figure&gt;&lt;img  src="images/il-catalogo-igdg-1991-1992/Catalogo_1991_1992_034.jpg"&gt;&lt;figcaption&gt;&lt;/figcaption&gt;&lt;/figure&gt;&lt;p&gt;La &lt;a href="https://en.wikipedia.org/wiki/Grenadier_Models_Inc."&gt;Grenadier Models Inc.&lt;/a&gt; è stata una ditta americana fondata nel 1975 a Springfield, Pennsylvania che si specializzò in miniature fantasy e di fantascienza. Mentre negli anni 1981-1982 la ditta si avvalse di una collaborazione con la TSR per la produzione di miniature per &lt;em&gt;Advanced Dungeons &amp;amp; Dragons&lt;/em&gt; e &lt;em&gt;Gamma World&lt;/em&gt;, gli anni 1983-1990 furono costellati dal supporto ad una miriade di sistemi di gioco come &lt;em&gt;Call of Cthulhu&lt;/em&gt; per la Chaosium, &lt;em&gt;Traveller&lt;/em&gt; e &lt;em&gt;Twilight 2000&lt;/em&gt; per la GDW, &lt;em&gt;Middle-Earth Role Playing&lt;/em&gt; della I.C.E. e molti altri. Per la storia del gioco in Italia la Grenadier è molto importante in quanto nel 1996 gli stampi della ditta furono acquistati dalla Stratelibri, che fino a quel momento aveva fatto da distributore. La Stratelibri cercava di risollevarsi dalla perdita della licenza per &lt;em&gt;Magic: The Gathering&lt;/em&gt; con il gioco tridimensionale &lt;em&gt;Fantasy Warriors&lt;/em&gt;, ma sappiamo però che il sistema ebbe scarso successo e che la ditta stessa subì un rallentamento quasi totale quando il fondatore Ingellis venne a mancare due anni più tardi per una grave malattia.&lt;/p&gt;&lt;blockquote&gt;&lt;p&gt;Insieme alla Ral-Partha è la principale casa produttrice americana di miniature fantasy. Come è subito facile constatare, il catalogo di questa ditta è davvero molto ampio. La qualità delle miniature Grenadier è indiscussa e alcune serie in particolare sono tra le migliori al mondo. La specialità di questa casa sono i draghi: nessuna casa ne ha prodotti tanti fino ad oggi! Vi segnaliamo anche la serie Shadowrun, interamente dedicata all’ottimo RP della Fasa.&lt;/p&gt;&lt;/blockquote&gt;&lt;figure&gt;&lt;img  src="images/il-catalogo-igdg-1991-1992/Catalogo_1991_1992_039.jpg"&gt;&lt;figcaption&gt;&lt;/figcaption&gt;&lt;/figure&gt;&lt;p&gt;La &lt;strong&gt;Metal Magic&lt;/strong&gt; era una divisione della tedesca Hobby Products, ma ho trovato pochissime informazioni su entrambe. Apparentemente i prodotti a marchio Metal Magic furono progressivamente ridotti a partire da metà degli anni 90 e la Hobby Products stessa chiuse nel 2006. Nando Ferrari spende parole entusiaste per la Metal Magic:&lt;/p&gt;&lt;blockquote&gt;&lt;p&gt;Una delle più grosse realtà degli ultimi tempi! Da quando abbiamo iniziato a distribuire tutto il catalogo di questa casa tedesca siamo stati costretti a rivoluzionare il nostro magazzino per far spazio ad oltre 7000 blister. Le miniature della MM hanno alcune caratteristiche molto positive: 1) l&amp;#x27;assortimento (oltre 350 blister diversi); 2) la poaaibilità di trovare singoli pezzi a larga diffusione, come maghi, chierici, elfi, ecc. in 10 o anche 20 versioni diverse; 3) il prezzo decisamente competitivo rispetto ad altre case (i draghi costano solo 13.500 lire); 4) un catalogo degno di questo nome, interamente a colori e splendidamente illustrato; 5) un sistema di codifica veramente &amp;#x27;teutonico&amp;#x27; (la Citadel potrebbe fare un corso di apprendimento presso questi signori...). Vi consigliamo le miniature MM per i motivi sopra esposti e anche per il fatto che si tratta di una ditta che trattiamo in modo completo.&lt;/p&gt;&lt;/blockquote&gt;&lt;figure&gt;&lt;img  src="images/il-catalogo-igdg-1991-1992/Catalogo_1991_1992_043.jpg"&gt;&lt;figcaption&gt;&lt;/figcaption&gt;&lt;/figure&gt;&lt;p&gt;Come non parlare della mitica &lt;a href="https://mithril.ie/"&gt;Mithril&lt;/a&gt;? A parte il nome pressoché indimenticabile, per anni è stata l&amp;#x27;azienda sinonimo di miniature tratte da Il Signore degli Anelli, prima che la Games Workshop si facesse largo a spallate con il suo &lt;em&gt;Middle-earth Strategy Battle Game&lt;/em&gt;. La Mithril fu fondata nel 1987 ed è ancora attiva, avendo prodotto circa 700 miniature diverse. Per anni fece da supporto alla I.C.E. per il suo &lt;em&gt;Middle-earth Role Playing&lt;/em&gt; e conseguentemente alla Stratelibri per la versione italiana &lt;em&gt;GiRSA&lt;/em&gt;.&lt;/p&gt;&lt;blockquote&gt;&lt;p&gt;Questa casa irlandese produce da vari anni una serie veramente eccezionale di miniature espressamente realizzate per il RP del Signore degli Anelli (vedere M.E.R.P. della ICE, oppure STL). A nostro giudizio (non ce ne vogliano i patiti di altre case), il livello medio qualitativo delle miniature Mithril è forse il più elevato. Tra l’altro le miniature vengono fornite già rivestite da uno strato di vernice di fondo (il cosiddetto &amp;#x27;primer&amp;#x27;), per rendere più aderente e semplice la colorazione.&lt;/p&gt;&lt;/blockquote&gt;&lt;figure&gt;&lt;img  src="images/il-catalogo-igdg-1991-1992/Catalogo_1991_1992_046.jpg"&gt;&lt;figcaption&gt;&lt;/figcaption&gt;&lt;/figure&gt;&lt;p&gt;La &lt;a href="https://rafm.com/"&gt;RAFM&lt;/a&gt;, ditta canadese fondata nel 1977, è ancora in attività. Come molte altre aziende del settore, i suoi destini si sono incrociati ripetutamente con altri grandi nomi: nello specifico, fu il produttore e distributore canadese della Ral Partha e della Citadel, ma produsse anche modelli per la GHQ.&lt;/p&gt;&lt;blockquote&gt;&lt;p&gt;A dimostrazione del fatto che le miniature sono diffuse in tutto il mondo, vi proponiamo il listino della RAFM, una ditta canadese che vanta un livello qualitativo notevolmente elevato. Oltre alle miniature elencate, la RAFM produce le seguenti serie in 25 mm.: guerra civile americana, Far-West, periodo coloniale, periodo ellenistico, armate di Cesare, guerra dei 7 anni, pellerossa, guerrieri spaziali, Command Decision (vedere GDW). Sono inoltre previste entro breve due setie dedicate ai giochi Car Wars e Ogre della Jackson. Vi segnaliamo infine la splendida serie di mezzi d&amp;#x27;assedio, che comprende ballista, catapulte, onager, torri e scale del periodo antico e medievale.&lt;/p&gt;&lt;/blockquote&gt;&lt;figure&gt;&lt;img  src="images/il-catalogo-igdg-1991-1992/Catalogo_1991_1992_047.jpg"&gt;&lt;figcaption&gt;&lt;/figcaption&gt;&lt;/figure&gt;&lt;p&gt;&lt;a href="https://www.ralparthaeurope.co.uk/"&gt;Ral Partha&lt;/a&gt; è un nome che ha accompagnato l&amp;#x27;hobby del gioco per quasi 50 anni, iniziando nel 1975 come piccola ditta costruita attorno alla bravura di uno scultore allora sedicenne, Tom Meier. In soli 7 anni l&amp;#x27;azienda di Cincinnati divenne un nome tra i più importanti nella produzione di miniature, restando ancora oggi un caposaldo del settore. La ditta americana ha prodotto miniature per svariati sistemi (D&amp;amp;D/AD&amp;amp;D, Battletech, storici), ma ha anche collaborato con altre aziende. Nel 1979 la Citadel fu fondata anche come distributore delle miniature Ral Partha nel Regno Unito. L&amp;#x27;importanza della Ral Partha è difficile da evidenziare in poche righe, ma basti dire che Meier fu colui che rese popolare l&amp;#x27;uso delle resine epossidiche in due parti che adesso sono il principale materiale usato da hobbisti e professionisti di tutto il mondo.&lt;/p&gt;&lt;blockquote&gt;&lt;p&gt;La più importante casa americana per quanto riguarda la produzione di miniature fantasy. In particolare le scatole della serie AD&amp;amp;D sono tra le più vendute al mondo. Oltre alle miniature qui elencate, il catalogo Ral-Partha comprende anche le seguenti serie (tutte in 25 mm.): antichi, medievali, samurai, rinascimentali, coloniali e zulu.&lt;/p&gt;&lt;/blockquote&gt;&lt;figure&gt;&lt;img  src="images/il-catalogo-igdg-1991-1992/Catalogo_1991_1992_049.jpg"&gt;&lt;figcaption&gt;&lt;/figcaption&gt;&lt;/figure&gt;&lt;h2 id="elenchi-tematici-dba8"&gt;Elenchi tematici&lt;/h2&gt;&lt;p&gt;Questa edizione del Catalogo si conclude con dei comodissimi elenchi tematici che riportano in forma tabellare i principali dettagli di ogni gioco. Per le simulazioni, i boardgame, ed i giochi di società si hanno il numero di mappe, di pedine, di giocatori, di ore di gioco, assieme al livello di complessità, alla valutazione della grafica e al prezzo. Il tutto usando il classico sistema IGDG di sigle, riportate all&amp;#x27;inizio del Catalogo nella sezione &amp;quot;Interpretazione delle sigle&amp;quot;. I giochi di ruolo riportano solamente il prezzo.&lt;/p&gt;&lt;figure&gt;&lt;img  src="images/il-catalogo-igdg-1991-1992/Catalogo_1991_1992_152.jpg"&gt;&lt;figcaption&gt;&lt;/figcaption&gt;&lt;/figure&gt;&lt;h2 id="note-conclusive-7d7b"&gt;Note conclusive&lt;/h2&gt;&lt;p&gt;Secondo le tabelle ISTAT L.1000 nel 1991 corrispondono a circa 1,03 € nel 2024.&lt;/p&gt;&lt;hr&gt;&lt;p&gt;Il catalogo I Giochi dei Grandi 1991-1992, digitalizzato, restaurato e indicizzato, è disponibile &lt;a href="https://mega.nz/file/PFNgWIDJ#EFUGa3G8O4YtOx0_j9L4wD_8H24Rf2zZj2AYexE_BCk"&gt;qui&lt;/a&gt;&lt;/p&gt;&lt;p&gt;Riproduzione autorizzata da Nando Ferrari, fondatore de I Giochi dei Grandi e autore dei cataloghi.&lt;/p&gt;</content><category term="Cataloghi"></category><category term="gdr"></category><category term="boardgames"></category></entry><entry><title>I Giochi dei Grandi 1986-1987 Catalogo wargames</title><link href="thebabelcat.github.io/il-catalogo-igdg-1986-1987.html" rel="alternate"></link><published>2023-12-03T09:00:00+01:00</published><updated>2023-12-03T09:00:00+01:00</updated><author><name>Leonardo Giordani</name></author><id>tag:None,2023-12-03:thebabelcat.github.io/il-catalogo-igdg-1986-1987.html</id><summary type="html">&lt;p&gt;La rassegna prosegue a gonfie vele, siamo al terzo appuntamento.&lt;/p&gt;</summary><content type="html">&lt;ul&gt;&lt;li&gt;Pagine: 99&lt;/li&gt;&lt;li&gt;Aziende: 133&lt;/li&gt;&lt;li&gt;Prezzo: L.5000&lt;/li&gt;&lt;/ul&gt;&lt;figure&gt;&lt;img  src="images/il-catalogo-igdg-1986-1987/Catalogo_1986_1987_05.jpg"&gt;&lt;figcaption&gt;&lt;/figcaption&gt;&lt;/figure&gt;&lt;h2 id="prefazione-404b"&gt;Prefazione&lt;/h2&gt;&lt;blockquote&gt;&lt;p&gt;Sono trascorsi 2 anni da quando distribuimmo la precedente edizione del nostro catalogo. Questo lasso di tempo è diventato praticamente costante e possiamo ora definitivamente impegnarci a mantenere invariata, anche in futuro, questa periodicità. Due anni sono indubbiamente tanti e, considerata l&amp;#x27;instabilità che caratterizza la produzione di molte case americane, in un periodo così lungo possono avvenire molte cose. Ecco allora che il catalogo, pur rimanendo una valida fonte di riferimento, diventa in certi casi poco affidabile, nel senso che molti giochi escono di produzione, i prezzi cambiano, ecc. D&amp;#x27;altra parte un catalogo annuale non sarebbe realizzabile, a causa dei costi troppo elevati. Oltretutto, considerando che i nostri aggiornamenti semestrali e il nostro bollettino BLITZKRIEG vi tengono costantemente aggiornati sulle novità, la necessità del catalogo annuale è molto meno avvertita.&lt;/p&gt;
&lt;p&gt;Come avrete subito notato, ci sono stati dei cambiamenti nell&amp;#x27;impostazione generale del catalogo. Innanzitutto abbiamo dovuto modificare il formato. Questo perché il più elevato numero di pagine avrebbe reso poco affidabile la rilegatura con il punto metallico. Ci sembra che il risultato sia ugualmente soddisfacente. L&amp;#x27;uso del computer, che per la prima volta abbiamo utilizzato per la realizzazione del catalogo, ci ha consentito di suddividere in modo più organico i vari titoli, che ora vengono presentati sempre in ordine alfabetico e sulla base del loro «ramo» di appartenenza. Si veda, ad esempio, la suddivisione dei titoli Avalon Hill. La cosa forse più importante (e che ha richiesto più lavoro!!!) consiste nel riepilogo generale di tutti i titoli, suddivisi per periodo storico, che troverete nelle ultime pagine. Il catalogo assume ora più che mai il carattere di una vera e propria «guida» da consultare. Speriamo di aver compiuto un altro passo in avanti, anche se siamo consci del fatto che si può fare molto meglio. In particolare abbiamo dovuto mantenere entro certi limiti le descrizioni dei vari giochi, dando più spazio a quelli che ci sembrano maggiormente meritevoli di citazione. In certi casi, non essendo onniscienti, abbiamo dovuto limitarci a descrizioni brevi e, forse, approssimative. Ci scusiamo per le eventuali sviste in cui siamo incorsi, sapendo di poter contare sulla vostra comprensione (la sola stesura del testo ha richiesto circa 6 mesi di lavoro!).&lt;/p&gt;
&lt;p&gt;Un altro cambiamento radicale riguarda il sistema di distribuzione del catalogo. Il nostro indirizzario ha superato da tempo le 2500 unità. Fino ad ora avevamo inviato il catalogo gratuitamente a tutti. Ora non possiamo più farci carico di regalarlo a coloro che non ci hanno mai dato segni di vita. Ecco allora che il catalogo viene inviato GRATUITAMENTE soltanto a coloro che risultano nostri clienti e a coloro che ci hanno regolarmente inviato le cartoline-questionario contenute nelle ultime due edizioni. Come vedete manteniamo il nostro impegno e ci sembra che il fatto di ricevere questo opuscolo in cambio di un questionario compilato (molti ricevono da anni il catalogo pur senza essere mai stati nostri clienti) sia degno di lode. Se qualche vostro amico intende ricevere questo catalogo esistono due possibilità: 1) inviare L. 5.000 in francobolli o tramite vaglia; 2) effettuare un ordine superiore alle 20.000 lire (in questo caso il catalogo viene inviato gratuitamente). Dicevamo prima che in 2 anni possono cambiare molte cose. Ciò che ha subito più modifiche è senz&amp;#x27;altro la quotazione del dollaro, che ci ha costretti a cambiare continuamente i nostri prezzi. Molti di voi hanno apprezzato la rapidità con cui abbiamo provveduto a ribassare i prezzi (fatto insolito in Italia!) non appena il dollaro dava segni di cedimento. Speriamo di poterci presto ripetere e di poter praticare prezzi sempre più convenienti.&lt;/p&gt;
&lt;p&gt;Ci sono stati due raduni nazionali, VER-CON 84 e MOD-CON 85, che hanno dimostrato la serietà e l&amp;#x27;evoluzione del nostro ambiente. Anche all&amp;#x27;estero si comincia a parlare di noi. Ritengo che in Europa i giocatori italiani siano sicuramente al primo posto (escludendo gli inglesi, avvantaggiati dalla lingua e da una tradizione ludica indubbiamente più radicata). Questo catalogo sarà distribuito in anteprima a VER-CON 86, la seconda convention che ci facciamo carico di organizzare. Siamo certi che servirà a saldare ulteriormente i rapporti che ci legano al mondo dei giocatori, per i quali riteniamo di essere diventati un punto di riferimento affidabile e costante. Molti negozi hanno ultimamente trascurato il settore wargames, ritenendo che si fosse giunti ad una fase di stasi di mercato. Noi abbiamo continuato a credere in questo hobby e i risultati ci hanno confermato che siamo nel giusto. Non c&amp;#x27;è crisi di mercato: in realtà i giocatori si orientano più volentieri sui pochi centri realmente specializzati e riforniti.&lt;/p&gt;
&lt;p&gt;In conclusione è opportuno un breve bilancio di ciò che abbiamo ottenuto in questi 2 anni: 1) abbiamo pubblicato questo catalogo (e già dovrebbe bastare!); 2) abbiamo distribuito migliaia di aggiornamenti 3) abbiamo organizzato 2 conventions; 4) abbiamo continuato la pubblicazione del nostro bollettino BLITZKRIEG, che ha oltre 150 abbonati; 5) abbiamo aumentato nettamente le scorte di magazzino per offrirvi un maggiore assortimento; 6) abbiamo spedito pacchi con giochi e riviste a oltre 700 clienti. Con questo non chiediamo i vostri applausi, ma vogliamo solamente cercare di convincere coloro che sono poco propensi ad acquistare per corrispondenza. Questo sistema di vendita, se amministrato con serietà e professionalità, può dare ottimi risultati. Ci sono ovviamente alcuni limiti (primo fra tutti il fatto di comprare spesso a «scatola chiusa»), ma i vantaggi sono molti (soprattutto se sfruttate le nostre campagne periodiche di sconti).&lt;/p&gt;
&lt;p&gt;Il prossimo appuntamento, almeno a livello di catalogo, è quindi tra due anni. Ma coloro che invieranno la cartolina riceveranno periodicamente i nostri aggiornamenti, che li terranno costantemente informati sulle novità di mercato e consentiranno di usufruire di notevoli agevolazioni negli acquisti.&lt;/p&gt;
&lt;p&gt;Ci auguriamo che questa nostra nuova fatica sia da voi apprezzata e ci consenta di mantenere la posizione di prestigio che in tanti anni di lavoro abbiamo conquistato.&lt;/p&gt;
&lt;p&gt;Nando Ferrari&lt;/p&gt;&lt;/blockquote&gt;&lt;p&gt;Con questo catalogo l&amp;#x27;avventura della &amp;quot;I Giochi dei Grandi&amp;quot; entra nel vivo e matura ulteriormente. La clientela è chiaramente aumentata, e si delineano svariati impegni &amp;quot;di contorno&amp;quot; come il bollettino Blitzkrieg (già pubblicato dal 1984), gli aggiornamenti e le conventions. La tecnologia comincia a venire in aiuto e il catalogo si dota di un indice di tutti i giochi in ordine alfabetico, che già dal catalogo successivo diventerà un vero e proprio indice generale con un riassunto delle caratteristiche principali di ogni gioco.&lt;/p&gt;&lt;p&gt;Il numero di pagine di questo catalogo si riduce lievemente (da 120 a 99), ma questo è probabilmente dovuto al cambio di formato. Il numero di aziende infatti aumenta da 117 a 133.&lt;/p&gt;&lt;hr&gt;&lt;figure&gt;&lt;img  src="images/il-catalogo-igdg-1986-1987/Catalogo_1986_1987_13.jpg"&gt;&lt;figcaption&gt;&lt;/figcaption&gt;&lt;/figure&gt;&lt;h2 id="cos-un-role-playing-4e8a"&gt;Cos&amp;#x27;è un Role-Playing?&lt;/h2&gt;&lt;blockquote&gt;&lt;p&gt;Il dilagare dei role-playing (d&amp;#x27;ora in poi RP) negli USA comincia a far sentire i suoi effetti sul mercato europeo. Migliaia di giocatori si stanno avvicinando a questi giochi affascinanti, che affollano sempre di più i cataloghi delle ditte specializzate (anche il nostro, come noterete, si è riempito di centinaia di articoli nuovi!). Molti sono incuriositi e ci pongono spesso la fatidica domanda: «ma insomma, cosa sono in pratica i RP?». La risposta, così sui due piedi, non è facile. Sono giochi di fantasia e ci vuole un po&amp;#x27; di immaginazione anche per capire di cosa si tratta. Vediamo quindi di dare alcune brevi indicazioni.&lt;/p&gt;
&lt;p&gt;I RP vi consentono di trasformarvi in un personaggio e di vivere varie avventure ambientate in ogni epoca. Così, ad esempio, se partecipate ad un RP fantasy potrete trasformarvi in un mago o un nano, un guerriero o un elfo e avventurarvi nei meandri di un castello, o in grotte piene di mostri e pericoli. In un RP di fantascienza diventerete un tecnico, o il guidatore di un astronave a contatto con costruzioni di nuove astronavi ed esplorazioni di mondi alieni. In un RP di spionaggio sarete una spia alle prese con organizzazioni clandestine e mille altre insidie. Come vedete non c&amp;#x27;è limite e la quantità dei titoli disponibili rende addirittura ardua la scelta.&lt;/p&gt;
&lt;p&gt;Come funziona un RP? Un giocatore funge da master, ovvero da arbitro. A lui spetta l&amp;#x27;onere (ma anche il divertimento!) di studiare le regole e di far giocare gli altri. Il grosso vantaggio dei RP è costituito dal fatto che per partecipare non è necessario studiare nulla! Sarà il master a dare una brevissima spiegazione ai giocatori sull&amp;#x27;avventura che si apprestano ad affrontare, li «armerà» di fogli e matita (e possibilmente di miniature) ed inizierà a farli giocare. Questa possibilità di facile coinvolgimento, anche di persone che non si sono mai sognate di giocare a «quella roba li», ha determinato il grande successo di cui i RP godono.&lt;/p&gt;
&lt;p&gt;Per giocare è necessario possedere la scatola-base del gioco che vi interessa. Questa normalmente comprende tutte le regole e un&amp;#x27;avventura introduttiva. Con le regole il master viene messo in grado di creare nuove avventure basandosi sulla sua fantasia. In ogni caso per ogni RP che si rispetti esiste del materiale aggiuntivo e cioè nuove avventure (che evitano al master di dover inventare tutto da solo e gli consentono di acquisire esperienza) e supplementi di regole, che ampliano le possibilità di gioco. Per alcuni RP, come D&amp;amp;D, Middle Earth o Traveller, la quantità del materiale fornito dalle case produttrici è enorme. Esistono poi innumerevoli accessori per RP, che possono essere utilizzati universalmente.&lt;/p&gt;
&lt;p&gt;I giocatori che partecipano alle varie avventure e riescono a sopravvivere acquisiscono «punti di esperienza», che consentono al loro personaggio di rafforzarsi continuamente. Il RP è un tipo di gioco continuo, in cui non si combatte gli uni contro gli altri, ma si cerca in gruppo di superare le difficoltà rappresentate dai mostri o altre insidie che il master avrà creato per far divertire gli altri (e sé stesso!!). Dopo le prime partite si avvertirà la necessità di giocare con le miniature, per dare più colore e più realismo alle proprie avventure. Non si scoraggino coloro che non conoscono nessun modellista in grado di dipingere le splendide miniature in piombo che molte case producono: esistono anche soluzioni più semplici ed economiche, come i «Cardboard Heroes» in cartoncino della Jackson.&lt;/p&gt;
&lt;p&gt;I RP hanno un grande futuro anche in Italia, nonostante le difficoltà legate alla lingua (solo D&amp;amp;D è tradotto in italiano) e alla difficile distribuzione. Chi è titubante circa il divertimento offerto da questi giochi si lasci coinvolgere alla prima occasione: non se ne pentirà!&lt;/p&gt;&lt;/blockquote&gt;&lt;p&gt;Appare in questo catalogo per la prima volta il classico paragrafo di introduzione ai giochi di ruolo che troveremo in ogni edizione d&amp;#x27;ora in poi. Sicuramente in Europa e in Italia i giochi di ruolo sono arrivati con un certo ritardo rispetto agli Stati Uniti, che presentano un mercato particolare in quanto si tratta di una nazione che conta metà della popolazione europea con una lingua unica, il che rende estremamente semplice la distribuzione di un prodotto. Ricordiamoci sempre che, anche nel 2023, un prodotto in inglese raggiunge circa 1 miliardo e 300 milioni di persone, di cui 350 milioni lo parlano come prima lingua. Il numero di madrelingua italiani è circa 60 milioni (5 volte di meno), e in generale in Europa non si va oltre 80 milioni per una singola lingua (Germania), senza contare la Russia che è un&amp;#x27;entità strana che &amp;quot;sfonda&amp;quot; in Asia.&lt;/p&gt;&lt;p&gt;Nell&amp;#x27;ottobre 1986, anno di pubblicazione di questo catalogo, Gary Gygax aveva lasciato la TSR, e gli anni precedenti erano stati un continuo incremento della popolarità dei giochi di ruolo. Sarà il 1993, con l&amp;#x27;avvento di &lt;em&gt;Magic: The Gathering&lt;/em&gt;, che ne fermerà la corsa, almeno temporaneamente. In Italia avevamo avuto già &lt;em&gt;I Signori del Caos&lt;/em&gt; (1983) e &lt;em&gt;Kata Kumbas&lt;/em&gt; (1984) ma sarà con la decisione dell&amp;#x27;Editrice Giochi di tradurre &lt;em&gt;Dungeons &amp;amp; Dragons&lt;/em&gt; (1985) che si apriranno i giochi in modo più consistente: nel 1991 l&amp;#x27;edizione italiana del D&amp;amp;D aveva venduto circa 70.000 copie!&lt;/p&gt;&lt;hr&gt;&lt;h2 id="come-consultare-il-catalogo-cfa3"&gt;Come consultare il catalogo&lt;/h2&gt;&lt;blockquote&gt;&lt;p&gt;Il catalogo è diviso fondamentalmente in 5 parti. La prima è quella che avete appena letto. La seconda è riservata alle miniature e a tutto il materiale che si riferisce in modo specifico al wargame tridimensionale. Attenzione, quindi: a differenza dei precedenti cataloghi, i vari manuali di regole per battaglie tridimensionali sono raggruppati in questa sezione. La terza parte è riservata ai giochi per computer. La quarta, la più lunga, è riservata a giochi, riviste, accessori e altri articoli vari. Tutti i giochi e le riviste elencati nel precedente catalogo che non appaiano anche in questa edizione sono fuori produzione e quindi non più reperibili.&lt;/p&gt;
&lt;p&gt;La quinta parte, infine, è costituita, per la prima volta, da un utilissimo sommario di tutti i giochi compresi nel presente catalogo, elencati in ordine alfabetico e suddivisi per periodi storici. Questo vi consentirà di trovare più rapidamente la pagina contenente la descrizione e il prezzo del gioco che vi interessa. Per motivi di spazio non abbiamo inserito i titoli delle varie avventure e supplementi per RP, poiché è sufficiente fare riferimento al titolo del gioco-base per rintracciare la pagina relativa. Nel caso di avventure prodotte da altre ditte viene invece indicata la pagina i cui potrete rintracciarle.&lt;/p&gt;&lt;/blockquote&gt;&lt;p&gt;Nonostante il cambio di formato l&amp;#x27;impostazione generale del catalogo non cambia, a parte l&amp;#x27;aggiunta dell&amp;#x27;indice generale. La sezione riservata ai giochi per computer sparirà con il catalogo 1989-90 o 1991-92 (non sono certo in quanto non sono in possesso del primo di questi due), sostituita dalla sezione &amp;quot;Accessori&amp;quot;. Sarà con il catalogo 1999-2000 che le sezioni spariranno completamente per essere sostituite da un semplice elenco alfabetico di tutte le aziende.&lt;/p&gt;&lt;hr&gt;&lt;figure&gt;&lt;img  src="images/il-catalogo-igdg-1986-1987/Catalogo_1986_1987_14.jpg"&gt;&lt;figcaption&gt;&lt;/figcaption&gt;&lt;/figure&gt;&lt;h2 id="miniature-fd13"&gt;Miniature&lt;/h2&gt;&lt;blockquote&gt;&lt;p&gt;Il successo di cui stanno godendo i RP ha consentito una maggiore diffusione delle miniature in piombo. Molti sanno che per rendere migliore l&amp;#x27;«impatto visivo» di un&amp;#x27;avventura, non c&amp;#x27;è nulla di meglio che rappresentare i vari personaggi (giocatori e mostri) con le appropriate miniature, opportunamente colorate. Una cosa è dire ai giocatori «sulla vostra destra appare un drago blu, cercate di immaginarlo», un&amp;#x27;altra cosa è estrarre dalla «magica» scatola delle miniature (che ogni buon master dovrebbe avere) un magnifico esemplare di drago colorato. Se iniziate ad accostarvi ai RP, quindi, vi consigliamo di leggere attentamente questa sezione dedicata alle miniature e di richiederci i cataloghi che maggiormente vi interessano. Vi ricordiamo che, nel caso vi servissero esclusivamente pochi cataloghi, vi conviene inviarci direttamente l&amp;#x27;importo richiesto in francobolli. In questo modo risparmierete le spese postali (L. 5.000).&lt;/p&gt;
&lt;p&gt;Oltre alle miniature di tipo fantasy, esistono i tradizionali soldatini di tutte le epoche, che vi consentono di simulare piccole o grandi battaglie in tridimensionale. Per i piccoli scontri possono essere più indicate le miniature da 25 mm., che hanno un maggiore livello di dettaglio (anche se costano ovviamente un po&amp;#x27; di più). Per le battaglie più grandi sono senz&amp;#x27;altro meglio le miniature da 15 mm.&lt;/p&gt;
&lt;p&gt;Per quanto riguarda i costi vale il discorso fatto nel paragrafo «prezzi». Tutto dipende dal cambio del dollaro. I cataloghi che possiamo inviarvi hanno i prezzi espressi in dollari. Per sapere qual è il «cambio» da calcolare è sufficiente telefonarci. Poiché i nostri cataloghi comprendono migliaia di miniature, non possiamo tenere una simile quantità di materiale in magazzino. Noi abbiamo un discreto assortimento di miniature fantasy adatte per i RP, che potrete scegliere venendo nel nostro negozio. Se vi interessano altre miniature, o articoli specifici, vi conviene fare due cose: 1) richiederci i cataloghi che vi interessano; 2) effettuare un ordine telefonico dettandoci i codici delle miniature richieste. In questo modo potremo procurarvi ciò che desiderate, in tempi generalmente brevi.&lt;/p&gt;
&lt;p&gt;Abbiamo incluso in questa sezione non solo gli elenchi dei cataloghi disponibili, ma anche tutti i manuali utili per il gioco tridimensionale.&lt;/p&gt;&lt;/blockquote&gt;&lt;p&gt;Nel 1986 la gran parte delle miniature era ancora prodotte in metallo, e sarà proprio in questi anni che inizieranno degli esperimenti delle case maggiori (come la Games Workshop). Negli anni 90 l&amp;#x27;uso del piombo verrà messo fuori legge, e la quasi totalità della produzione di miniature nel nostro hobby si sposterà alla plastica o alla resina.&lt;/p&gt;&lt;hr&gt;&lt;figure&gt;&lt;img  src="images/il-catalogo-igdg-1986-1987/Catalogo_1986_1987_21.jpg"&gt;&lt;figcaption&gt;&lt;/figcaption&gt;&lt;/figure&gt;&lt;h2 id="giochi-per-computer-9cfd"&gt;Giochi per computer&lt;/h2&gt;&lt;blockquote&gt;&lt;p&gt;Il livello di dettaglio raggiunto dai giochi di simulazione per computer è diventato veramente considerevole. Si tratta di un mercato in movimento e lo dimostra il fatto che molti giochi prodotti negli ultimi anni sono usciti di produzione (sono già considerati «troppo vecchi»). Per questo motivo la sezione che dedichiamo ai giochi per computer è forse la meno affidabile, nel senso che molti titoli potrebbero non esistere più tra qualche mese. I nostri aggiornamenti vi informeranno puntualmente su tutte le novità di mercato.&lt;/p&gt;
&lt;p&gt;I giochi per computer vi consentono di giocare con un avversario (in questo caso il computer funge da arbitro), oppure contro il computer stesso. Si tratta di un&amp;#x27;ottima soluzione per chi non trova avversari con cui misurarsi, o per chi non ha la possibilità di occupare per settimane tavoli e scrivanie, riempendoli di mappe e pedine.&lt;/p&gt;
&lt;p&gt;La SSI, che è la più grande casa produttrice americana in questo settore, ha creato dei grattacapi agli utenti del Commodore 64. Numerosi dischetti provenienti dagli USA facevano registrare problemi di caricamento. Dopo alcuni mesi di caos si è capito qual&amp;#x27;era la fonte di tanti guai. I drive americani hanno un voltaggio diverso da quelli in vendita in Europa; di conseguenza, poiché in fase di programmazione non si era tenuto conto di questo fatto, i dischetti prodotti negli USA risultavano spesso non compatibili con i nostri drive. Questa è stata la spiegazione ufficiale fornita dalla SSI. In ogni caso gli ultimi programmi funzionano perfettamente e pare quindi che ogni problema sia stato risolto. Cogliamo l&amp;#x27;occasione per farvi presente che, al fine di evitare spiacevoli sorprese, i dischetti per Commodore vengono da noi provati prima dell&amp;#x27;invio. Naturalmente rispondiamo di qualsiasi difetto dei prodotti da noi venduti, per cui siamo pronti a sostituire, previa restituzione dell&amp;#x27;originale, ogni dischetto che dovesse presentare dei problemi.&lt;/p&gt;
&lt;p&gt;Tutti i programmi per computer sono procurabili a richiesta. Disponiamo di un buon assortimento di dischetti per Commodore 64 a prezzi speciali, con sconti fino al 50%. Telefonateci per informazioni.&lt;/p&gt;
&lt;p&gt;Tutti i programmi sono disponibili solo su disco. Le sigle tra parentesi indicano i computer per i quali è disponibile il programma e vanno così interpretate:&lt;/p&gt;&lt;/blockquote&gt;&lt;p&gt;Come già detto, nel giro di un paio di anni la ditta di Nando Ferrari smetterà di occuparsi di giochi per computer. Penso che questa sia stata una scelta corretta, considerando che l&amp;#x27;interesse della ditta è rivolto principalmente alle simulazioni di guerra. Nel 2023 sappiamo che ci sarà anche un costante incremento dei giochi di ruolo, ma il mercato dei videogiochi diventerà ben presto sufficientemente diverso da quello dei giochi in scatola da richiedere una struttura commerciale differente.&lt;/p&gt;&lt;hr&gt;&lt;figure&gt;&lt;img  src="images/il-catalogo-igdg-1986-1987/Catalogo_1986_1987_38.jpg"&gt;&lt;figcaption&gt;&lt;/figcaption&gt;&lt;/figure&gt;&lt;h2 id="el-el-dc29"&gt;EL (EL)&lt;/h2&gt;&lt;blockquote&gt;&lt;p&gt;NOTA: questa casa editrice italiana ha ottenuto un grande successo con i «libro-game» della serie Lupo Solitario. Di cosa si tratta? Sono dei veri e propri RP in formato ridotto, da giocare in solitario. Avete un personaggio, una storia nella quale egli è il protagonista e dovrà operare delle scelte. Il racconto è sviluppato a paragrafi e si snoda sulla base delle vostre scelte e dei combattimenti che mano a mano sostenete. Se il vostro personaggio ci lascia le penne prima della fine niente paura: potrete sempre ricominciare da capo provando altre alternative! L&amp;#x27;idea non è nuova, infatti la TSR produce da anni libretti di questo genere, che purtroppo sono in inglese e pertanto in Italia non possono ottenere una larga diffusione. Queste avventure sono distensive, divertenti e molto economiche: vi consigliamo di provarne una, anche se non siete proprio dei patiti di fantasy (c&amp;#x27;è sempre tempo per diventarlo!). Vi informiamo che il primo volume della serie è in fase di ristampa.&lt;/p&gt;&lt;/blockquote&gt;&lt;p&gt;Il primo librogame della EL fu &lt;em&gt;I Signori delle Tenebre&lt;/em&gt; (&lt;em&gt;Flight from the Dark&lt;/em&gt;) di Joe Dever, primo libro della ormai mitica serie di Lupo Solitario, con cui molti, moltissimi, sono entrati in contatto con il fantasy e con un regolamento ispirato al gioco di ruolo. Il libro era stato pubblicato solo un anno prima in Inghilterra e la EL dimostrò qui un fiuto non da poco. Segnalo in particolare la decisione per me azzeccatissima di pubblicare tutti librogame con lo stesso formato e stile. Tuttora i volumi di qualsiasi serie della EL sono riconoscibili a 100 metri di distanza!&lt;/p&gt;&lt;hr&gt;&lt;figure&gt;&lt;img  src="images/il-catalogo-igdg-1986-1987/Catalogo_1986_1987_60.jpg"&gt;&lt;figcaption&gt;&lt;/figcaption&gt;&lt;/figure&gt;&lt;h2 id="simulations-publications-inc.-spi-d66e"&gt;Simulations Publications Inc. (SPI)&lt;/h2&gt;&lt;blockquote&gt;&lt;p&gt;NOTA: tutti ormai sapranno che la SPI è stata per lungo tempo la indiscussa casa-leader nel settore wargames. La quantità di giochi prodotti (oltre 200!) costituisce un limite che resterà a lungo insuperato. Purtroppo il fallimento, avvenuto alcuni anni fa, ha provocato un notevole scossone nel mercato. Moltissimi giochi, che per anni erano stati dei best-sellers, sono diventati introvabili. I titoli originali sono totalmente scomparsi dal mercato USA. A noi restano solo pochissime scatole, che spesso con fatica siamo riusciti a procurarci e ad accantonare in magazzino. Fortunatamente la TSR ha provveduto ad alcune salutari ristampe (in alcuni casi splendidamente rivedute) e alla pubblicazione di giochi nuovi molto interessanti. Alcuni di questi, tuttavia, sono già fuori produzione (FP) e saranno disponibili ancora per poco.&lt;/p&gt;&lt;/blockquote&gt;&lt;p&gt;Ho parlato diffusamente della SPI nei post precedenti, e qui assistiamo alle fasi finali di quel terremoto che fu la chiusura della ditta di Jim Dunnigan, l&amp;#x27;acquisizione da parte della TSR, e la rinascita della fenice Victory Games. Purtroppo sappiamo che la Victory avrà vita breve, arrivando al capolinea nel 1989, quattro anni dopo questo catalogo. La TSR, invece, rimarrà salda ancora per dieci anni, prima di cedere le chiavi del regno alla Wizards of the Coast.&lt;/p&gt;&lt;hr&gt;&lt;figure&gt;&lt;img  src="images/il-catalogo-igdg-1986-1987/Catalogo_1986_1987_68.jpg"&gt;&lt;figcaption&gt;&lt;/figcaption&gt;&lt;/figure&gt;&lt;h2 id="tsr-tsr-fa57"&gt;TSR (TSR)&lt;/h2&gt;&lt;blockquote&gt;&lt;p&gt;NOTA: tutti conoscerete, almeno per fama, il noto Dungeons &amp;amp; Dragons, ovvero il RP più venduto nel mondo (quasi 2 milioni di copie!). Questo gioco sta conoscendo un discreto successo anche in Italia, soprattutto da quando l&amp;#x27;Editrice Giochi ha iniziato a distribuire la versione in italiano del set basico e di 3 avventure. Anche se questo successo è stato grande nel nostro settore, ovvero quello dei giocatori abituali, non si può purtroppo parlare del «fenomeno di massa» che i più ottimisti prevedevano. Questo perché il nostro paese è forse ancora immaturo per questo tipo di gioco. D&amp;#x27;altra parte, ve lo immaginate un comune cartolaio o giocattolaio che vende D &amp;amp; D? Senza voler offendere queste due categorie, è indiscutibile il fatto che il gioco dovrebbe essere adeguatamente presentato e questo non può essere fatto da chi non conosce il prodotto che vende. Ciò può spiegare il motivo per il quale l&amp;#x27;Editrice Giochi, secondo notizie che stanno prendendo corpo, non è intenzionata a distribuire la versione in italiano del D &amp;amp; D Expert. Fortunatamente siamo riusciti a procurarci un&amp;#x27;ottima traduzione che, a causa dell&amp;#x27;elevato numero di pagine, ha un certo costo. Siamo certi, comunque, che questo farà piacere ai numerosi appassionati che non vogliono fermarsi alla versione basica del gioco.&lt;/p&gt;
&lt;p&gt;A questo punto ci sembra opportuno dare alcuni chiarimenti su questo splendido e intramontabile gioco (vi consigliamo comunque di leggere il capitolo riservato ai RP nell&amp;#x27;introduzione). II D &amp;amp; D basico accompagna i personaggi dal primo al terzo livello. L&amp;#x27;Expert aggiunge diverse regole, rendendo più particolareggiato il sistema, e accompagna i personaggi dal quarto al quindicesimo livello. Il Companion e il Master sviluppano ulteriormente il sistema e richiedono personaggi di livello superiore. L&amp;#x27;Advanced Dungeons &amp;amp; Dragons (AD &amp;amp; D) è invece un altro sistema di gioco, più raffinato e complesso rispetto a quello del basico. Si compone di una serie di libri, di cui 3 sono indispensabili: la Dungeon Masters Guide, il Players Handbook e il Monster Manual. Altri libri completano la serie, arricchendo il gioco di ulteriori particolari. Vi informiamo che la TSR ha rinnovato il catalogo e pertanto numerose avventure non sono più in produzione. Per contro, come noterete, ci sono moltissime avventure nuove. In parte al titolo dell&amp;#x27;avventura troverete, tra parentesi, il livello consigliato per i personaggi che intendono partecipare. La sigla NG indica il numero consigliato di giocatori, escluso il master. Naturalmente si tratta solo di un valore orientativo: potrete sempre giocare con un numero leggermente inferiore o superiore di giocatori.&lt;/p&gt;
&lt;p&gt;SERIE D&amp;amp;D BASICO:&lt;/p&gt;
&lt;p&gt;D&amp;amp;D Basico: finalmente disponibile in italiano! Si tratta di uno splendido RP fantasy, semplice ma infinitamente vario, che vi consentirà di divertirvi anche con persone che non abbiano mai provato questo genere di giochi. Questa scatola comprende il manuale per il master (con un&amp;#x27;avventura introduttiva di gruppo), il manuale dei giocatori (con un&amp;#x27;avventura introduttiva in solitario) e i dadi. Consigliatissimo L. 24.000&lt;/p&gt;&lt;/blockquote&gt;&lt;p&gt;Parlando di TSR, l&amp;#x27;edizione &lt;em&gt;BECMI&lt;/em&gt; di Dungeons &amp;amp; Dragons era stata pubblicata nel 1983 e rimane ad oggi l&amp;#x27;edizione più conosciuta tra i giocatori. La Editrice Giochi, fino a quel momento estranea ai wargame ed ai giochi di ruolo, produce una versione italiana con i fiocchi con una traduzione ad opera di Giovanni Ingellis, e, a differenza di quanto temuto da Nando Ferrari in questo catalogo, pubblicherà anche &lt;em&gt;Expert&lt;/em&gt;, &lt;em&gt;Companion&lt;/em&gt; e &lt;em&gt;Master&lt;/em&gt;, fermandosi solo prima della &lt;em&gt;Immortal&lt;/em&gt; e, ahimè, della &lt;em&gt;Rules Cyclopedia&lt;/em&gt;. Scelte probabilmente comprensibili dal punto di vista commerciale, ma non posso che rammaricarmi di non aver visto la &amp;quot;Rules&amp;quot; nella nostra lingua.&lt;/p&gt;&lt;p&gt;L&amp;#x27;avventura oltreoceano della casa di Lake Geneva stava proseguendo a gonfie vele, con un range di prodotti che andava, come sempre è stato per la TSR, dal magnifico al catastrofico. L&amp;#x27;Advanced D&amp;amp;D era in piena fioritura, ma in Italia lo vedremo tradotto solamente nel 1994 ad opera della Ripa. Fioriscono le ambientazioni, e tra il 1984 e il 1987 la TSR pubblicherà sia &lt;em&gt;Dragonlance&lt;/em&gt; che i &lt;em&gt;Forgotten Realms&lt;/em&gt;, i due poli più conosciuti e dettagliati del mondo AD&amp;amp;D.&lt;/p&gt;&lt;hr&gt;&lt;figure&gt;&lt;img  src="images/il-catalogo-igdg-1986-1987/Catalogo_1986_1987_73.jpg"&gt;&lt;figcaption&gt;&lt;/figcaption&gt;&lt;/figure&gt;&lt;h2 id="victory-games-vic-15e1"&gt;Victory Games (VIC)&lt;/h2&gt;&lt;blockquote&gt;&lt;p&gt;NOTA: dopo un esordio dirompente, la Victory Games è riuscita a mantenere altissimo il livello qualitativo dei giochi prodotti, incrementando le vendite e cogliendo dei successi che nessun&amp;#x27;altra ditta americana ha fatto registrare nel settore dei giochi storici. Molti sanno che noi consideriamo la Victory la migliore tra le case americane. Ci sembra opportuno elencarne i punti forti, che ci consentono di esprimere questo giudizio: 1) ottima scelta degli argomenti storici trattati; 2) qualità grafica spettacolare, continuamente al di sopra della concorrenza; 3) originalità dei sistemi di gioco utilizzati, che si svincolano dagli schemi abituali; 4) alta considerazione del problema della giocabilità in solitario e realizzazione di tecniche di gioco che consentono di giocare (con ampia soddisfazione) anche a chi non trova facilmente avversari; 5) regolamenti generalmente impeccabili, privi di contraddizioni e ricchissimi di esempi illustrati. Per non essere accusati di parzialità, dobbiamo però dire che la Victory non ha in catalogo giochi di bassa complessità (a parte quelli di società). In poche parole, non è la casa adatta per avvicinarsi ai wargames (l&amp;#x27;Avalon Hill propone, ad esempio, un grande numero di giochi introduttivi). I giocatori più esperti, in compenso, hanno di che divertirsi!&lt;/p&gt;
&lt;p&gt;Fino ad ora siamo riusciti a mantenere l&amp;#x27;impegno che abbiamo assunto da due anni ed abbiamo provveduto a far tradurre tutti i giochi storici distribuiti dalla Victory. Grazie al nostro piccolo «esercito» di traduttori non dovremmo avere problemi in futuro. Non ci resta che consigliarvi, se ancora non lo avete fatto, di provare almeno un gioco di questa casa, invitandovi a fidarvi delle nostre indicazioni.&lt;/p&gt;&lt;/blockquote&gt;&lt;p&gt;La ditta di Nando Ferrari credeva molto, e giustamente, nella Victory, tanto da supportare la diffusione con la traduzione di tutti i giochi. Già nello scorso catalogo aveva fatto capolino tra i più seriosi wargame il gioco di ruolo di James Bond, pubblicato nel 1993. Il gioco aveva avuto un notevole successo, ma apparentemente litigi relativi ai diritti sui personaggi creati da Fleming affossarono il prodotto nel 1987, un&amp;#x27;anno dopo la pubblicazione di questo catalogo.&lt;/p&gt;&lt;hr&gt;&lt;figure&gt;&lt;img  src="images/il-catalogo-igdg-1986-1987/Catalogo_1986_1987_79.jpg"&gt;&lt;figcaption&gt;&lt;/figcaption&gt;&lt;/figure&gt;&lt;h2 id="sommario-7dcc"&gt;Sommario&lt;/h2&gt;&lt;blockquote&gt;&lt;p&gt;Il nostro catalogo si conclude con un sommario, la cui esigenza era molto sentita da parte dei giocatori. Si tratta in pratica di un riepilogo generale di tutti i giochi presentati, elencati in ordine alfabetico e suddivisi per categorie (o periodi storici) di appartenenza. Per ogni articolo viene indicata la sigla della casa produttrice e la pagina del catalogo in cui potrete trovare una breve descrizione e il prezzo. Per motivi di spazio nella categoria «accessori per role-playing» abbiamo inserito solo i titoli che non sono prodotti dalle case originali. È chiaro, infatti, che se volete sapere quali sono le espansioni di Dungeons &amp;amp; Dragons Basico (prendiamo un titolo a caso!) prodotte dalla TSR, vi basta cercare il titolo di questo gioco nella categoria role-playing. Alla pagina indicata troverete informazioni sul gioco e l&amp;#x27;elenco di tutte le avventure e le espansioni prodotte dalla TSR. Abbiamo operato altre scelte che è opportuno spiegare. I giochi inseriti nelle categorie storiche sono veri e propri wargames, più o meno complessi, generalmente per 2 giocatori. Alcuni giochi, pur trattandosi di simulazioni, sono invece più spiccatamente di società e pertanto sono stati elencati in questa categoria (Conquistador e Pax Britannica, ad esempio). Tra i giochi di società abbiamo elencato anche giochi di argomento vario, che a volte si giocano solo in 2. Nel periodo «contemporaneo» abbiamo inserito tutti i giochi ambientati dal 1946 ai giorni nostri, oltre a quelli sulla ipotetica III guerra mondiale. I giochi di fantasy e di fantascienza non sono RP, ma giochi da tavolo. Alcuni di questi sono anche giochi di società.&lt;/p&gt;&lt;/blockquote&gt;&lt;p&gt;Il catalogo termina con la grossa novità rappresentata dall&amp;#x27;indice generale, che nel futuro si arricchirà (grazie all&amp;#x27;uso del computer, ne sono certo), diventando una specie di catalogo nel catalogo.&lt;/p&gt;&lt;hr&gt;&lt;h2 id="note-conclusive-7d7b"&gt;Note conclusive&lt;/h2&gt;&lt;p&gt;Secondo le tabelle ISTAT L.1000 nel 1986 corrispondono a circa 1,36 € nel 2024.&lt;/p&gt;&lt;hr&gt;&lt;p&gt;Il catalogo I Giochi dei Grandi 1986-1987, digitalizzato, restaurato e indicizzato, è disponibile &lt;a href="https://mega.nz/file/bR82mDBA#K_AVWcdASrDwpgMjFu1IPUAjlJ6DCHeEcOp1cCYI64E"&gt;qui&lt;/a&gt;&lt;/p&gt;&lt;p&gt;Riproduzione autorizzata da Nando Ferrari, fondatore de I Giochi dei Grandi e autore dei cataloghi.&lt;/p&gt;</content><category term="Cataloghi"></category><category term="gdr"></category><category term="boardgames"></category></entry><entry><title>I Giochi dei Grandi sondaggi 1983-1985</title><link href="thebabelcat.github.io/il-catalogo-igdg-sondaggi-1983-1985.html" rel="alternate"></link><published>2023-11-27T09:00:00+01:00</published><updated>2023-11-27T09:00:00+01:00</updated><author><name>Leonardo Giordani</name></author><id>tag:None,2023-11-27:thebabelcat.github.io/il-catalogo-igdg-sondaggi-1983-1985.html</id><summary type="html">&lt;p&gt;I risultati dei primi sondaggi della IGDG.&lt;/p&gt;</summary><content type="html">&lt;p&gt;In questo post riporto i risultati completi dei primi due sondaggi effettuati da &amp;quot;I Giochi dei Grandi&amp;quot; negli anni 1983-1984 e 1984-1985 attraverso la cartolina allegata ai cataloghi. I risultati furono pubblicati sul bollettino Blitzkrieg numero 7 del settembre 1985 aggregando le cartoline ricevute per entrambi i cataloghi come conferma l&amp;#x27;introduzione di Nando Ferrari.&lt;/p&gt;&lt;p&gt;Purtroppo non possiedo copie di Blitzkrieg ed ho trovato delle scansioni di media qualità in rete, da cui ho estratto il testo. Sto ancora valutando se posso utilizzare quelle per creare dei PDF, quindi nel frattempo ho deciso di pubblicare almeno una copia del testo.&lt;/p&gt;&lt;figure&gt;&lt;img  src="images/il-catalogo-igdg-sondaggi-1983-1985/Blitzkrieg_07_01.jpg"&gt;&lt;figcaption&gt;&lt;/figcaption&gt;&lt;/figure&gt;&lt;p&gt;Data la lunghezza dell&amp;#x27;analisi, il testo del post è unicamente una copia di quanto pubbl1icato sul bollettino senza commenti personali.&lt;/p&gt;&lt;hr&gt;&lt;h2 id="analisi-statistica-del-questionario-2955"&gt;Analisi statistica del questionario&lt;/h2&gt;&lt;p&gt;Siamo particolarmente soddisfatti per il grande successo del nostro questionario, del quale vi offriamo finalmente i risultati. Per evidenziare la portata di questo lavoro è sufficiente un dato solo: abbiamo ricevuto la bellezza di 945 cartoline!!! Con il precedente catalogo eravamo arrivati alla già ragguardevole cifra di 720; ora abbiamo a disposizione un campionario veramente completo sui gusti e gli orientamenti dei giocatori italiani.&lt;/p&gt;&lt;p&gt;Lo spoglio delle cartoline ha richiesto un lunghissimo lavoro, che riteniamo tuttavia del tutto appagante. Ringraziamo tutti coloro che hanno contribuito a realizzare questa statistica, che vi presentiamo nello stesso ordine con il quale sono state poste le varie domande nel nostro catalogo 1984-1985. L&amp;#x27;analisi del precedente questionario ci offre la possibilità di effettuare degli interessanti confronti con la situazione dello scorso anno.&lt;/p&gt;&lt;h3 id="domanda-1-3e01"&gt;Domanda 1&lt;/h3&gt;&lt;p&gt;&lt;em&gt;Quanti anni ha?&lt;/em&gt;&lt;/p&gt;&lt;p&gt;L&amp;#x27;età media generale è leggermente calata, passando da 24 anni a 23,4. Questo ci sembra di buon auspicio, anche perché le nuove leve risultano particolarmente agguerrite e competenti. La mascotte in senso assoluto è ancora Emanuele Sacchi di Pavia (9 anni!!), mentre i giocatori più anziani hanno 60/65 anni. La grande fascia resta quella dei giovani tra i 18 e i 25 anni. Dai dati che possediamo risulta che (ed è facilmente comprensibile) il lavoro e il matrimonio sono i due fattori che maggiormente ostacolano la possibilità dei giocatori di dedicarsi al nostro hobby. Ci spiace, ma non conosciamo rimedi: senza lavoro non ci sarebbero soldini per comprare i giochi, quanto al matrimonio... consigliamo a coloro che sono ancora in tempo di cercarsi una giocatrice!!&lt;/p&gt;&lt;hr&gt;&lt;h3 id="domanda-2-f7f5"&gt;Domanda 2&lt;/h3&gt;&lt;p&gt;&lt;em&gt;Che attività svolge?&lt;/em&gt;&lt;/p&gt;&lt;div class="code"&gt;&lt;div class="content"&gt;&lt;div class="highlight"&gt;&lt;pre&gt;Studente              503 53,3%
Impiegato             193 20,5%
Libero Professionista  94  9,9%
Imprenditore            8  0,8%
Commerciante           20  2,1%
Operaio                25  2,6%
Artigiano               9  1,0%
Altro                  91  9,6%
Nulla                   2  0,2%
&lt;/pre&gt;&lt;/div&gt;&lt;/div&gt;&lt;/div&gt;&lt;p&gt;Non c&amp;#x27;erano dubbi sulla netta preponderanza degli studenti, i quali hanno a disposizione un maggiore tempo libero da dedicare all&amp;#x27;hobby. Nella categoria &amp;quot;altro&amp;quot; rientrano soprattutto gli insegnanti. La tabella rispecchia quelle che erano le previsioni e conferma che i wargames, a causa della preparazione che richiedono, sono maggiormente apprezzati e diffusi tra coloro che possiedono una cultura medio-alta.&lt;/p&gt;&lt;hr&gt;&lt;h3 id="domanda-3-db93"&gt;Domanda 3&lt;/h3&gt;&lt;p&gt;&lt;em&gt;È sposato/a?&lt;/em&gt;&lt;/p&gt;&lt;div class="code"&gt;&lt;div class="content"&gt;&lt;div class="highlight"&gt;&lt;pre&gt;Sì 230 24,3%
No 715 75,7%
&lt;/pre&gt;&lt;/div&gt;&lt;/div&gt;&lt;/div&gt;&lt;p&gt;Vale il discorso fatto prima. Le persone sposate dispongono di minore tempo libero e anche per questo sono in minoranza. Oltretutto devono affrontare generalmente due problemi: 1) la moglie (spesso del tipo &amp;quot;sei ancora dietro con quella roba lì!&amp;quot;, o peggio ancora &amp;quot;ma non ti vergogni alla tua età... ancora dietro con quei giochini!&amp;quot;); 2) i figli (temibili distruttori di mappe e pedine). I più fortunati hanno una moglie che gioca: in questo caso le probabilità di divorzio calano vistosamente!&lt;/p&gt;&lt;hr&gt;&lt;h3 id="domanda-4-fbd2"&gt;Domanda 4&lt;/h3&gt;&lt;p&gt;&lt;em&gt;Ha figli?&lt;/em&gt;&lt;/p&gt;&lt;div class="code"&gt;&lt;div class="content"&gt;&lt;div class="highlight"&gt;&lt;pre&gt;Sì 137 14,5%
No 808 85,5%
&lt;/pre&gt;&lt;/div&gt;&lt;/div&gt;&lt;/div&gt;&lt;p&gt;Questo è un dato sorprendente: su 240 sposati, solo 137 hanno figli (cioè il 60%)! Gli altri, probabilmente, non hanno a disposizione una camera &amp;quot;blindata&amp;quot; a prova di bimbo-terribile e si stanno attrezzando alla bisogna. I già padri, invece, cercano di allevare i figli all&amp;#x27;insegna del gioco più sfrenato. La catechizzazione inizia verso i 6 anni (magari il bimbo non sa ancora leggere, ma conosce già i counters!). In questo modo il giocatore cerca di ottenere dal figlio quello che non è riuscito ad avere dalla moglie (&amp;quot;farò di lui il mio avversario a Squad Leader!&amp;quot;). Si tratta di una mossa a livello gran strategico, i cui risultati saranno apprezzati dopo qualche anno. Possiamo aspettarci, per il futuro, un piccolo esercito di 14enni, wargamizzati dalla nascita e capaci di batterci a qualsiasi gioco in 4 turni!&lt;/p&gt;&lt;hr&gt;&lt;h3 id="domanda-5-c76c"&gt;Domanda 5&lt;/h3&gt;&lt;p&gt;&lt;em&gt;Quanti wargames possiede, compresi quelli in rivista?&lt;/em&gt;&lt;/p&gt;&lt;p&gt;Rispetto all&amp;#x27;anno scorso la media è incredibilmente salita, passando da 17,5 wargames a testa agli attuali 23!! Si tratta di un enorme balzo in avanti, che ci fa ben sperare per il futuro. Coloro che hanno inviato la cartolina possiedono in totale 21,742 giochi! Il record assoluto spetta ancora a Tom Oleson (disegnatore di Anzio), che vanta una collezione di oltre 1.000 giochi: un record difficilmente superabile e facilmente invidiabile!! In Italia l&amp;#x27;amico Tenca guida ancora la classifica con 644 titoli; ci sono altri 4 collezionisti che superano i 300, mentre coloro che possiedono più di 100 giochi sono in totale 33. Una curiosità: un collezionista ha dichiarato di possedere il famoso 1812 della SPI. I due fortunati giocatori a cui abbiamo venduto questo gioco sappiano che non sono più i soli...&lt;/p&gt;&lt;hr&gt;&lt;h3 id="domanda-6-f994"&gt;Domanda 6&lt;/h3&gt;&lt;p&gt;&lt;em&gt;In una settimana quante ore dedica mediamente al gioco?&lt;/em&gt;&lt;/p&gt;&lt;p&gt;La media è leggermente calata, passando da 5 ore e 46 minuti a 5 ore e 20. Come noterete dalla tabella seguente, la maggior parte dei giocatori dedica al gioco dalle 3 alle 5 ore alla settimana. Sono 14 gli scatenati che giocano più di 20 ore (c&amp;#x27;è chi ne dichiara 40!), ma siamo certi che sarebbero molti di più se non esistessero fattori contingenti che impediscono ai giocatori di esprimersi come vorrebbero (le conventions insegnano...). Eccovi le risposte:&lt;/p&gt;&lt;div class="code"&gt;&lt;div class="content"&gt;&lt;div class="highlight"&gt;&lt;pre&gt;1 ora o meno    150  15,9%
2 ore           153  16,2%
da 3 a 5 ore    309  32,7%
da 6 a 10 ore   243  25,7%
da 11 a 20 ore   76   8,0%
più di 20 ore    14   1,5%
&lt;/pre&gt;&lt;/div&gt;&lt;/div&gt;&lt;/div&gt;&lt;hr&gt;&lt;h3 id="domanda-7-0ef4"&gt;Domanda 7&lt;/h3&gt;&lt;p&gt;&lt;em&gt;Indichi, in ordine di preferenza, i 3 periodi storici preferiti&lt;/em&gt;&lt;/p&gt;&lt;p&gt;Abbiamo assegnato tre punti al periodo indicato come preferito, 2 punti al secondo e 1 al terzo. Questo ci consente di avere una classifica particolarmente accurata, che è la seguente:&lt;/p&gt;&lt;div class="code"&gt;&lt;div class="content"&gt;&lt;div class="highlight"&gt;&lt;pre&gt;1) II Guerra mondiale           2025
2) Napoleonico                   708
3) Contemporaneo                 703
4) Fantasy                       634
5) Antichità e primo medioevo    511
6) Fantascienza                  483
7) Guerra civile americana       278
8) Medioevo e rinascimento       252
9) I Guerra mondiale             163

&lt;/pre&gt;&lt;/div&gt;&lt;/div&gt;&lt;/div&gt;&lt;p&gt;Confermato, come previsto, il maggiore interesse per la II guerra mondiale. Cresce il periodo contemporaneo, si conferma il napoleonico, sale il fantasy (che distacca la fantascienza) e sale soprattutto l’antichità. Recupera il medioevo mentre la I guerra mondiale resta all’ultimo posto. Bisogna dire che spesso il maggiore o minore interesse è direttamente legato al successo dei giochi che vengono pubblicati. I vari VIETNAM, THIRD WORLD WAR, ASSAULT, NATO, NORD KAPP, CENTRAL COMMAND, ecc. hanno contribuito certamente a far aumentare l&amp;#x27;interesse per il periodo contemporaneo.&lt;/p&gt;&lt;hr&gt;&lt;h3 id="domanda-8-87c3"&gt;Domanda 8&lt;/h3&gt;&lt;p&gt;&lt;em&gt;Indichi, in ordine di preferenza, le 5 case produttrici di wargames che apprezza di più&lt;/em&gt;&lt;/p&gt;&lt;div class="code"&gt;&lt;div class="content"&gt;&lt;div class="highlight"&gt;&lt;pre&gt; 1) Avalon Hill                  2038
 2) SPI                          1737
 3) GDW                           779
 4) Victory Games                 686
 5) TSR                           405
 6) IT                            221
 7) WWW                           205
 8) People”s Wargames             122
 9) Marshal Ent. (Clash of Arms)  120
18) Chaosium                       91
11) Yaquinto                       90
12) Fantass Games Unlimited        79
19) West End Games                 73
14) Task Force Games               72
15) Jackson Games                  47
&lt;/pre&gt;&lt;/div&gt;&lt;/div&gt;&lt;/div&gt;&lt;p&gt;Dobbiamo innanzitutto dare alcune spiegazioni sul metodo utilizzato per l&amp;#x27;assegnazione dei punteggi. Quando sono state espresse tutte le preferenze abbiano assegnato semplicemente 5 Punti alla prima preferenza, 4 alla seconda e così via. Alcuni giocatori hanno espresso un numero più limitato di preferenze, quasi sempre per l&amp;#x27;impossibilità di poter dare un giudizio su case che non conoscono (in molte zone del meridione sono reperibili solo i giochi IT e, quando va bene, quelli Avalon). In questo caso non abbiamo dato il pieno punteggio alla prima preferenza (5 punti), ma ci siamo basati sul numero di preferenze indicate. Ad esempio, se una cartolina conteneva l&amp;#x27;indicazione AVA-GDW abbiano dato 2 punti all&amp;#x27;Avalon e 1 alla GDW (non 5 e 4).&lt;/p&gt;&lt;p&gt;I risultati confermano la supremazia dell&amp;#x27;AVALON HILL, che deve questo successo, a nostro giudizio. non tanto ad una qualità oggettivamente superiore, quanto alla maggiore diffusione dei giochi da essa prodotti. Segue l’intramontabile SPI, che non risente minimamente del clamoroso fallimento di alcuni anni fa. La GDW conferma la terza posizione dell&amp;#x27;anno scorso, ma è ora insidiata dalla dilagante VICTORY GAMES (facile immaginare il sorpasso per l’anno prossimo!). Cresce la TSR, grazie al diffondersi di D&amp;amp;D, mentre viene ridimensionata la IT. A questo proposito è da notare che la IT ha ottenuto nell&amp;#x27;85% dei casi l’ultima preferenza (segno che è stata votata da chi non conosceva altre case). Pieno successo della WWW, dovuto principalmente alla rivista WARGAMER. La MARSHAL e la PEOPLE&amp;#x27;S (che per altro non ha prodotto giochi nuovi nell&amp;#x27;ultimo anno) mantengono una posizione di preminenza tra le case minori. Prende quota la CHAOSIUM, che continua a produrre ottimi role-playing, mentre resta stabile l’ormai fallita YAQUINTO. A breve distanza seguono 3 case molte agguerrite: TASK FORCE, WEST END e FANTASY GAMES, che devono il loro successo a motivi diversi; la prima all&amp;#x27;enorme successo di STARFLEET BATTLES, la seconda all&amp;#x27;ottima qualità grafica dei nuovi giochi, la terza alla varietà della produzione. Pronostichiamo, per l&amp;#x27;anno prossimo, un sensibile incremento della WEST END.&lt;/p&gt;&lt;hr&gt;&lt;h3 id="domanda-9-ed85"&gt;Domanda 9&lt;/h3&gt;&lt;p&gt;&lt;em&gt;Indichi. in assoluto, qual è il gioco migliore che ha giocato&lt;/em&gt;&lt;/p&gt;&lt;div class="code"&gt;&lt;div class="content"&gt;&lt;div class="highlight"&gt;&lt;pre&gt; 1) Squad Leader (AVA)            112
 2) Third Reich (AVA)              48
 3) D&amp;amp;D (TSR)                      34
 4) Flat Top (AVA)                 27
 5) Advanced D&amp;amp;D (TSR)             26
 6) Diplomacy (AVA)                22
 7) Napoleon&amp;#39;s Last Battles (SPI)  18
 &amp;quot;) Panzer Leader (AVA)            18
 9) Russian Campaign (AVA)         16
 &amp;quot;) Cross of Iron (AVA)            16
11) War of the Ring (SPI)          15
12) Ambush (VIC)                   14
13) Civilization (AVA)             13
14) Anzio (AVA)                    12
 &amp;quot;) Arab-Israeli Wars (AVA)        12
16) Bataille de la Moscowa (GDW)   11
 &amp;quot;) Panzer Blitz ()                11
&lt;/pre&gt;&lt;/div&gt;&lt;/div&gt;&lt;/div&gt;&lt;p&gt;Non esisteva il benché minimo dubbio sul netto successo di SQUAD LEADER, che appare sempre il gioco preferito in assoluto dai wargamers italiani. Anche il resto della classifica non presenta particolari sorprese, a parte forse l&amp;#x27;intramontabile BATAILLE DE LA MOSCOWA, che resiste negli anni pur essendo fuori produzione. Viene confermato il dominio dell’Avalon Hill, dovuto in larga parte alla maggiore diffusione: (chissà perché. tuttavia, non c&amp;#x27;è nemmeno un gioco IT...). Fa capolino il formidabile AMBUSH, destinato a risalire sicuramente. parecchie posizioni nella prossima classifica.&lt;/p&gt;&lt;hr&gt;&lt;h3 id="domanda-10-68f4"&gt;Domanda 10&lt;/h3&gt;&lt;p&gt;&lt;em&gt;Ha mai effettuato acquisti presso il nostro negozio?&lt;/em&gt;&lt;/p&gt;&lt;div class="code"&gt;&lt;div class="content"&gt;&lt;div class="highlight"&gt;&lt;pre&gt;Sì, in genere per corrispondenza                         416  44,0%
Sì, in genere direttamente in negozio                    106  11,2%
No, ma la vendita per corrispondenza può interessarmi    369  39,0%
No, generalmente non acquisto per corrispondenza          50   5,3%
Schede nulle                                               5   0,5%
&lt;/pre&gt;&lt;/div&gt;&lt;/div&gt;&lt;/div&gt;&lt;p&gt;Questa è la prima delle domande che riguardano direttamente i nostri clienti. I dati ci confortano e dimostrano in modo rassicurante l’enorme espansione della nostra attività. Alla stessa domanda. posta nel precedente questionario, avevano risposto positivamente 196 giocatori. Quando venne fatto lo spoglio delle cartoline ci accorgemmo che, in realtà, il parco clienti era già arrivato a 350 unità. Ora siamo a 522, che diventano oltre 650 considerando tutti coloro che non hanno inviato la cartolina. o che si sono aggiunti di recente. È anche interessante constatare che la grande maggioranza è interessata comunque alla vendita per corrispondenza, che a causa della scarsità di centri specializzati diventa un supporto indispensabile per soddisfare i giocatori più esigenti.&lt;/p&gt;&lt;hr&gt;&lt;h3 id="domanda-11-817c"&gt;Domanda 11&lt;/h3&gt;&lt;p&gt;&lt;em&gt;Ha avuto occasione di leggere qualche numero del nostro bollettino BLITZKRIEG?&lt;/em&gt;&lt;/p&gt;&lt;p&gt;Hanno risposto &amp;quot;sì&amp;quot; 331 giocatori, quindi il 35%. La media dei voti espressi ci ha sorpresi: 7,9!! Sinceramente ci sembra anche troppo, Il nostro bollettino fino ad ora ha risentito di una notevole serie di problemi di impostazione grafica, Come vedete stiamo cercando di migliorare, ma permangono, comunque, alcuni altri problemi assai difficili da superare, principalmente lo scarso tempo che possiamo dedicare a questa nostra iniziativa. Il vostro apprezzamento ci spinge comunque a continuare Per questa strada. Evidentemente i vostri voti esprimono, in realtà, più un apprezzamento per la nostra iniziativa che una reale ed oggettiva valutazione dei contenuti tecnici del bollettino. È soprattutto della vostra collaborazione che abbiamo bisogno e quindi vi sollecitiamo ancora ad inviarci materiale, articoli, disegni, ecc.&lt;/p&gt;&lt;hr&gt;&lt;h3 id="domanda-12-f06c"&gt;Domanda 12&lt;/h3&gt;&lt;p&gt;&lt;em&gt;Ha mai ricevuto, dal nostro negozio, pacchi particolarmente danneggiati?&lt;/em&gt;&lt;/p&gt;&lt;div class="code"&gt;&lt;div class="content"&gt;&lt;div class="highlight"&gt;&lt;pre&gt;No, mai         409  94,5%
Sì, una volta    22   5,1%
Sì, più volte     2   0.4%
&lt;/pre&gt;&lt;/div&gt;&lt;/div&gt;&lt;/div&gt;&lt;p&gt;Un risultato veramente ottimo. che dimostra i nostri netti progressi anche in questo senso. Il tutto va valutato considerando che effettuiamo in media 250-300 spedizioni al mese! A volte la colpa non è nemmeno nostra (certi uffici Postali sembrano dotati di... presse per la distruzione dei giochi). Una rapida indagine ci ha consentito di verificare la situazione per i 2 giocatori che dichiarano di aver ricevuto più pacchi danneggiati: uno risulta non aver mai effettuato acquisti presso di noi (!?), l’altro ha la disgrazia di avere un postino che, ignorando la scritta &amp;quot;non piegare&amp;quot;, infila sempre malamente le riviste nella cassetta delle lettere.&lt;/p&gt;&lt;hr&gt;&lt;h3 id="domanda-13-0353"&gt;Domanda 13&lt;/h3&gt;&lt;p&gt;&lt;em&gt;Come giudica i nostri prezzi?&lt;/em&gt;&lt;/p&gt;&lt;div class="code"&gt;&lt;div class="content"&gt;&lt;div class="highlight"&gt;&lt;pre&gt;Buoni              130  13,8%
Normali            551  58,3%
Troppo elevati      79   8,3%
Non so giudicare   158  16,7%
Nulle               27   2,9%
&lt;/pre&gt;&lt;/div&gt;&lt;/div&gt;&lt;/div&gt;&lt;p&gt;Ancora un risultato che ci soddisfa, soprattutto considerando che molti ritengono elevati non solo i nostri prezzi, ma in generale... tutti i prezzi! In effetti, a causa del cambio sfavorevole, il costo dei wargames (ma in genere di tutti i prodotti &amp;quot;made in USA&amp;quot;) risulta un po&amp;#x27; troppo elevato per le nostre tasche. Contro l’inettitudine dei nostri governanti, che hanno reso la lira una valuta da terzo mondo, purtroppo noi non abbiamo rimedi. Ci interessa però mantenere dei prezzi che non risultino elevati rispetto a quelli di altri negozi o importatori. In questo senso sarebbe forse stato meglio formulare in modo diverso la domanda. In ogni caso stiamo sviluppando, ormai da un paio di anni, una politica di vendita che sembra dare ottimi risultati. Cerchiamo di mantenere dei prezzi stabili, che riflettano proporzionalmente il cambio del dollaro: come avrete notato da marzo ad oggi non ci sono stati aumenti, A parte alcuni giochi Avalon (per i quali non siamo i responsabili). Periodicamente proponiamo delle grosse campagne di vendita, sempre legate alla pubblicazione di un nostro catalogo, o di un aggiornamento, che vi consentono di ottenere sconti fino al 20-25%. Molti di voi tendono, giustamente, ad effettuare ordini &amp;quot;collettivi&amp;quot; al fine di ottenere la massima percentuale di sconto; questo offre a noi il vantaggio di limitare il numero dei pacchi da spedire (con grande sollievo dei nostri &amp;quot;impaccatori&amp;quot;). A questo proposito vi anticipiamo che la prossima campagna sarà quella natalizia ed inizierà a novembre, in concomitanza  con la pubblicazione del nostro prossimo aggiornamento: preparatevi!&lt;/p&gt;&lt;hr&gt;&lt;h3 id="domanda-14-d386"&gt;Domanda 14&lt;/h3&gt;&lt;p&gt;&lt;em&gt;Dove effettua principalmente i suoi acquisti?&lt;/em&gt;&lt;/p&gt;&lt;div class="code"&gt;&lt;div class="content"&gt;&lt;div class="highlight"&gt;&lt;pre&gt;Presso negozi della mia zona                         417  44,2%
Per corrispondenza, presso di voi                    177  18,7%
Per corrispondenza presso altre ditte, o all’estero   53   5,6%
Dove capita                                          293  31,0%
Nulle                                                  5   0,5% 
&lt;/pre&gt;&lt;/div&gt;&lt;/div&gt;&lt;/div&gt;&lt;p&gt;Naturalmente il fatto di poter &amp;quot;toccare con mano&amp;quot; un gioco prima dell&amp;#x27;acquisto è pur sempre un fattore di notevole peso. Solo la VICTORY GAMES ha raggiunto uno standard di qualità talmente elevato da costituire una garanzia per l’acquirente, che ormai è disposto ad ordinare i giochi VICTORY ad occhi chiusi sapendo di non correre rischi. Negli USA, dove le distanze sono enormi, l’acquisto per corrispondenza è più diffuso; tuttavia anche in Italia, e la nostra attività lo conferma, i giocatori sanno generalmente ciò che vogliono e si dimostrano molto aperti verso questo tipo di discorso. Dalla nostra abbiamo il vantaggio di poter offrire con largo anticipo, rispetto ad altri punti vendita, tutte le novità di mercato (ci scommettete che saremo i primi a ricevere lo SQUAD LEADER ADVANCED?).&lt;/p&gt;&lt;hr&gt;&lt;h3 id="domanda-15-1a83"&gt;Domanda 15&lt;/h3&gt;&lt;p&gt;&lt;em&gt;In futuro pensa di poter partecipare ad eventuali conventions che vengano organizzate da noi o da altri?&lt;/em&gt;&lt;/p&gt;&lt;div class="code"&gt;&lt;div class="content"&gt;&lt;div class="highlight"&gt;&lt;pre&gt;Sì                                                 104  12,6%
Sì, ma solo se si svolgono vicino alla mia città   200  24,0%
Forse, se gli impegni me lo consentono             408  48,9%
No                                                  74   8,9%
Nulle                                               46   5,6%
&lt;/pre&gt;&lt;/div&gt;&lt;/div&gt;&lt;/div&gt;&lt;p&gt;La domanda era riservata a coloro che non hanno partecipato alla VER-CON 84, da noi organizzata. Le risposte dimostrano che l&amp;#x27;ostacolo principale è rappresentato dai problemi di carattere personale (lavoro, studio, famiglia, ecc.), più che dalla eventuale distanza. Quest&amp;#x27;ultimo fattore risulta generalmente più importante per i giovanissimi.&lt;/p&gt;&lt;p&gt;A tutti coloro che hanno preso parte alla VER-CON 84 e‘ stato chiesto di esprimere un giudizio sulla nostra organizzazione. Il risultato è stato estremamente lusinghiero, infatti abbiamo ottenuto una media di 8,3! I votanti sono stati 111 (sui circa 200 partecipanti: evidentemente gli altri non hanno inviato la cartolina; è un peccato, perché avremmo potuto superare il tetto delle 1000 risposte complessive); si registra una sola insufficienza (un clamoroso e inspiegabile &amp;quot;2&amp;quot;). Considerando che si è trattato del nostro debutto in questo genere di manifestazioni, non possiamo far altro che rallegrarci per questa calorosa risposta ed impegnarci fin da ora a far di meglio con la prossima convention che organizzeremo a Verona.&lt;/p&gt;&lt;hr&gt;&lt;h3 id="domanda-16-3d22"&gt;Domanda 16&lt;/h3&gt;&lt;p&gt;&lt;em&gt;Desidera che il suo nominativo venga inserito negli elenchi dei giocatori che cercano avversari nella loro zona?&lt;/em&gt;&lt;/p&gt;&lt;p&gt;Hanno risposto &amp;quot;sì&amp;quot; 529 giocatori (56%). Gli elenchi sono finalmente pronti e provvederemo ad aggiornarli ogni 6 mesi. Potrete richiederli inviando un francobollo da L. 1000, o chiedendoci di aggiungere l&amp;#x27;elenco-giocatori ad una spedizione in corso (in questo caso il servizio è gratuito).&lt;/p&gt;&lt;hr&gt;&lt;h3 id="domanda-17-6d42"&gt;Domanda 17&lt;/h3&gt;&lt;p&gt;&lt;em&gt;Vi invitano a giocare una battaglia: quale esercito preferite manovrare rispettivamente nel periodo napoleonico, guerra civile americana, II guerra mondiale e contemporaneo?&lt;/em&gt;&lt;/p&gt;&lt;div class="code"&gt;&lt;div class="content"&gt;&lt;div class="highlight"&gt;&lt;pre&gt;Francese           528  55,9%  81,1%
Alleato            123  13,0%  18,9%
Indifferente       294  31,1%

Confederato        365  38,6%  61,0%
Unionista          233  24,7%  39,0%
Indifferente       347  36,7% 

Tedesco            580  61,4%  77,3%
Russo              170  18,0%  22,7%
Indifferente       195  20,6%

Patto di Varsavia  172 18,2%  26,0%
Nato               489 51,7%  74,0%
Indifferente       284 30,1%
&lt;/pre&gt;&lt;/div&gt;&lt;/div&gt;&lt;/div&gt;&lt;p&gt;Come avrete già capito dallo schema precedente, abbiamo indicato due percentuali: la prima si riferisce al totale dei voti, mentre la seconda si riferisce solo al totale dei voti che indicano una specifica preferenza. Da questo risulta che, a parte gli &amp;quot;indifferenti&amp;quot; (pronti a battersi con qualsiasi esercito) Napoleone raccoglie uno strepitoso 81,1 di consensi. La percentuale degli indifferenti sale con la guerra civile americana, periodo storico che raccoglie minore interesse. I confederati, comunque, vincono la partita, anche se non ottengono... l&amp;#x27;overrrun di Napoleone, Sale invece l‘’interesse per la II guerra mondiale, il periodo storico che va per la maggiore tra i wargamers. L&amp;#x27;80 esprime una preferenza che è nettamente a favore dei tedeschi (il successo va al di la delle previsioni del piu’ ottimistico dei... panzer-maniaci!). A questo punto sembra delinearsi la tendenza dei giocatori, che pare essere quella di manovrare più volentieri le truppe che persero storicamente: si tratta di un gesto di sfida contro lo strapotere dei vincitori?! Probabilmente qualcuno comincia ad essere stufo delle vittorie unioniste a Gettysburg, di Wellington che spadroneggia a Waterloo, della maledettissima regola sull&amp;#x27;inverno russo, che vi blocca a due esagoni da Mosca, o delle odiose portaerei americani, che sembrano indistruttibili di fronte ai vostri stormi di kamikaze! E così, al motto di &amp;quot;io cambierò la storia!!&amp;quot;, il nostro giocatore-tipo si lancia in estenuanti e spesso infruttuosi tentativi (più è grosso il gioco e più è facile che sia sbilanciato: ci avete fatto caso?!). Alla luce di tutto questo è preoccupante la statistica relativa all&amp;#x27;ultima domanda: dobbiamo supporre che quel 74% abbia deciso di tenere per i... perdenti?! Più facile che si tratti di una scelta di carattere &amp;quot;epidermico&amp;quot;, ma non possiamo ignorare che le truppe Nato, nei giochi sulla guerra contemporanea, sono messe malino.&lt;/p&gt;&lt;hr&gt;&lt;h3 id="domanda-18-4c91"&gt;Domanda 18&lt;/h3&gt;&lt;p&gt;&lt;em&gt;Ha mai vissuto l’esperienza comune a tanti giocatori, ovvero... ha mai tentato di coinvolgere la moglie, la fidanzata, la ragazza o comunque un&amp;#x27;amica in qualche partita a wargames?&lt;/em&gt;&lt;/p&gt;&lt;div class="code"&gt;&lt;div class="content"&gt;&lt;div class="highlight"&gt;&lt;pre&gt;No                                      352  37,2%
Sì, con risultati disastrosi            379  40,1%
Sì, con qualche risultato apprezzabile  172  18,2%
Sì, con ottimi risultati                 26   2,8%
Nulle                                    16   1,7%
&lt;/pre&gt;&lt;/div&gt;&lt;/div&gt;&lt;/div&gt;&lt;p&gt;Siamo buoni profeti, purtroppo. L&amp;#x27;ostilità femminile per il nostro hobby è piuttosto comune, anche se ci sono delle lodevoli eccezioni (beati quei 26, penseranno molti di voi...). I dati sono peggiori di quanto appaia a prima vista; infatti. tra quelli che hanno tentato (escludendo quindi i primi 352 voti) la percentuale di coloro che dichiarano di aver ottenuto risultati disastrosi sale addirittura al 65,7%!! Abbiate coraggio, non desistete e soprattutto... non pretendete di iniziare subito con Gulf Strike.&lt;/p&gt;&lt;hr&gt;&lt;h3 id="domanda-19-40f0"&gt;Domanda 19&lt;/h3&gt;&lt;p&gt;&lt;em&gt;Ha la possibilità di utilizzare un computer?&lt;/em&gt;&lt;/p&gt;&lt;p&gt;La percentuale, che già l’anno scorso ci aveva sorpresi, è ulteriormente salita! 47,2%! Questo conferma l’enorme diffusione che gli home-computer hanno avuto negli ultimi due anni. Il settore dei giochi di simulazione per computer sta conoscendo una crescita di diffusione altrettanto sensibile, dovuta anche al notevole livello tecnico raggiunto dai giochi più recenti. In questo senso la SSI è all&amp;#x27;avanguardia., Eccovi la classifica dei computers più diffusi tra i giocatori:&lt;/p&gt;&lt;div class="code"&gt;&lt;div class="content"&gt;&lt;div class="highlight"&gt;&lt;pre&gt;1) Commodore 64  183  41,0%
2) ZX Spectrum   111  24,9%
3) Apple IIe      48  10,8%
4) Vic 20         35   7,8%
5) CBM            22   4,9%
6) PC IBM         19   4,3%
&lt;/pre&gt;&lt;/div&gt;&lt;/div&gt;&lt;/div&gt;&lt;p&gt;Come previsto domina il C64, mentre l’Atari non entra ancora nei primi posti della nostra classifica. I possessori dello Spectrum ci chiedono spesso se siano stati prodotti giochi di simulazione compatibili anche con il loro computer, purtroppo le principali case americane si orientano principalmente sui 3 modelli che negli USA vanno per la maggiore: C64, Apple e Atari. Tra l’altro la nuova produzione; almeno in questo settore, è ora tutta su disco, per cui i &amp;quot;commodoristi&amp;quot; che ancora non dispongono del drive faranno bene a farci un pensierino!&lt;/p&gt;&lt;hr&gt;&lt;h3 id="domanda-20-849f"&gt;Domanda 20&lt;/h3&gt;&lt;p&gt;&lt;em&gt;Legge la rivista Pergioco?&lt;/em&gt;&lt;/p&gt;&lt;p&gt;La domanda prevedeva varie risposte che tuttavia non abbiamo valutato alla luce della situazione attuale. Come molti sapranno, infatti, la rivista Pergioco non esiste più. Ci è sembrato quindi inutile perdere altre ore di lavoro per elaborare dati che sarebbero ormai... fuori tempo massimo.&lt;/p&gt;&lt;hr&gt;&lt;h3 id="domanda-21-6bd0"&gt;Domanda 21&lt;/h3&gt;&lt;p&gt;&lt;em&gt;Indichi, in percentuale, quanto del tempo che dedica ai wargames viene da lei utilizzato per giocare in&lt;/em&gt; solitario:&lt;/p&gt;&lt;div class="code"&gt;&lt;div class="content"&gt;&lt;div class="highlight"&gt;&lt;pre&gt;            0%  211  22,3%
dallo O al 25%  216  22,9%
 dal 25 al 50%  128  13,6%
 dal 50 al 75%  142  15,0%
dal 75 al 100%  163  17,2%
          100%   66   7,0%
        nulle    19   2,0%
&lt;/pre&gt;&lt;/div&gt;&lt;/div&gt;&lt;/div&gt;&lt;p&gt;Come potete osservare dal diagramma, le risposte sono state distribuite in modo abbastanza uniforme. Rispetto allo scorso anno, comunque, sembra aumentata la percentuale di coloro che si dedicano al gioco in solitario. La portata di questo fenomeno e stata intelligentemente valutata dalla VICTORY GAMES. che con il gioco AMBUSH ha ottenuto un successo strepitoso (che ora cerca di ripetere con MOSBY&amp;#x27;S RAIDERS). Dobbiamo complimentarci con i 66 giocatori che sono costretti a misurarsi solamente contro sé stessi, In effetti molti giochi, grazie ai loro meccanismi, consentono di essere assai interessanti anche se giocati in solitario. Molte simulazioni, però vengono gioco-forza escluse, in particolare quelle aero-navali. Anche in questo senso la VICTORY dimostra di essere all’&amp;#x27;avanguardia come ricerca e sviluppo nelle tecniche di simulazione. Il gioco SIXTH FLEET ha aperto nuovi orizzonti e l&amp;#x27;atteso PACIFIC WAR consentirà finalmente anche ai &amp;quot;lupi solitari&amp;quot; di giocarsi, senza ricorrere a cervellotici compromessi, tutta la campagna del Pacifico!&lt;/p&gt;&lt;hr&gt;&lt;h3 id="domanda-22-f454"&gt;Domanda 22&lt;/h3&gt;&lt;p&gt;&lt;em&gt;Fino a che punto la traduzione delle regole di un gioco è per lei necessaria?&lt;/em&gt;&lt;/p&gt;&lt;div class="code"&gt;&lt;div class="content"&gt;&lt;div class="highlight"&gt;&lt;pre&gt;Acquisto solo giochi tradotti                      173  18,3%
Capisco l&amp;#39;inglese, ma preferisco che sia tradotto  565  59,8%
Preferisco leggere il testo in inglese             207  21,9%
&lt;/pre&gt;&lt;/div&gt;&lt;/div&gt;&lt;/div&gt;&lt;p&gt;Il confronto con i risultati dello scorso anno evidenzia una notevole evoluzione. La percentuale di coloro che si vedono costretti ad acquistare solo giochi tradotti è infatti scesa dal 22,5 al 18,3! Questo significa che la conoscenza dell’inglese per il giocatore-medio italiano è aumentata. Resta il fatto, comunque, che la maggior parte dei giocatori (78,1) preferisce che sia disponibile la traduzione. Sotto questo aspetto possiamo dire di aver lavorato molto e con encomiabile continuità. Abbiamo provveduto alla traduzione di tutti i numeri di STRATEGY &amp;amp; TACTICS e di WARGAMER prodotti negli ultimi anni (per un totale di 21 giochi!); abbiamo fornito alla Selegiochi molte importanti traduzioni (AMBUSH, VIETNAM, PANZERKRIEG...); abbiamo fatto tradurre tutti i nuovi giochi storici della VICTORY (1869, MOVE OUT, PURPLE EARTH, PANZER COMMAND, SIXTH FLEET) e altri giochi di grande successo (AUERSTADT, WELLINGTON&amp;#x27;S VICTORY, FIRE IN THE EAST, DRIVE ON STALINGRAD, ecc.). Ci sembra un risultato non indifferente. Oltretutto, a causa di alcuni problemi di varia natura, la Selegiochi non è più in grado di garantire la traduzione delle novità AVALON HILL e VICTORY GAMES, Abbiamo deciso di farci carico di questo, almeno in parte, e vi garantiamo fin d’ora che provvederemo alla traduzione di tutti i giochi storici della VICTORY (a cominciare da PACIFIC WAR e MOSBY&amp;#x27;S RAIDERS) e dei giochi più interessanti dell’AVALON HILL (a cominciare dall’ADVANCED SQUAD LEADER e RUSSIAN FRONT). Attendiamo segni tangibili della vostra riconoscenza!!!&lt;/p&gt;&lt;hr&gt;&lt;h3 id="domanda-23-99ed"&gt;Domanda 23&lt;/h3&gt;&lt;p&gt;&lt;em&gt;Qual e’ il gioco più deludente da lei provato?&lt;/em&gt;&lt;/p&gt;&lt;p&gt;Schiacciante successo della IT, che in questo campo monopolizza le risposte! Anzi, il numero di coloro che hanno risposto genericamente &amp;quot;tutti gli IT&amp;quot; è tale che ci siamo visti costretti a considerare anche questa insolita voce tra le varie risposte. Neanche a farlo apposta si è trattato della voce che ha ricevuto il maggior numero di voti! Non vorremmo essere scambiati per i soliti esterofili, ma questo coro di dissenso ha la nostra piena comprensione. Se questo può rassicurarvi, vi informiamo che, a quanto ci risulta, la IT ha cessato di produrre giochi di simulazione. Era un epilogo inevitabile, soprattutto considerando che il principale designer di questa ditta non ha mai avuto un&amp;#x27;alta concezione dei giocatori italiani e lo ha confermato con un articolo di pessimo gusto, pubblicato su una nota rivista di giochi francese, dal quale risulterebbe che da noi non può esserci uno sviluppo intelligente del settore wargames per mancanza di mentalità da parte dei giocatori. La realtà, diciamo noi, e che ben pochi hanno la &amp;quot;mentalità&amp;quot; di acquistare un gioco IT dopo essersi fatti una decina di partite a OKINAWA o YORKTOWN, soprattutto se il negozio più vicino vende i prodotti di altre case! Ma bando alle polemiche e passiamo ai fatti; questo è il giudizio di 945 giocatori italiani:&lt;/p&gt;&lt;div class="code"&gt;&lt;div class="content"&gt;&lt;div class="highlight"&gt;&lt;pre&gt;1) &amp;quot;Tutti i giochi IT&amp;quot;   IT  17
2) Okinawa               IT  16
3) Yorktown              IT  15
4) East &amp;amp; West           IT  14
&amp;quot;) Tobruk               AVA  14
6) Millenium             IT  12
&amp;quot;) Sicilia ‘43           IT  12
8) Afrika Korps         AVA  11
9) Kroll &amp;amp; Prumni        IT  10
&amp;quot;) Midway               AVA  10
&amp;quot;) World Warm III       SPI  10
&lt;/pre&gt;&lt;/div&gt;&lt;/div&gt;&lt;/div&gt;&lt;p&gt;Ci limitiamo ai giochi che hanno avuto almeno 18 voti, Comunque segnaliamo un totale di 282 titoli della IT Presenti in classifica. forse tutti quelli che sono stati prodotti. Tra le &amp;quot;sorprese&amp;quot; segnaliamo 4 voti a KORSUN POCKET (forse di giocatori stressati per l&amp;#x27;eccessiva abbondanza di counters!), 2 a THIRD REICH, uno a FLAT TOP, 2 a SQUAD LEADER (non siamo autorizzati a fornirvi gli indirizzi), uno a WAR IN EUROPE, uno a NEXT WAR, uno a WACHT AM RHEIN (aaaargh!) e 2 a WELLINGTON&amp;#x27;S VICTORY (immaginiamo il grave disappunto del nostro collaboratore Franco Potente!). Come vedete il mondo è bello perché è vario...&lt;/p&gt;&lt;hr&gt;&lt;h3 id="domanda-24-30ea"&gt;Domanda 24&lt;/h3&gt;&lt;p&gt;&lt;em&gt;Come giudica questo catalogo?&lt;/em&gt;&lt;/p&gt;&lt;p&gt;Grazie! La media dei voti costituisce Per noi un grande motivo di orgoglio: 8,5 !! Le insufficienze sono state pochissima (abbiamo già inviato il soldato &amp;quot;A&amp;quot; di AMBUSH, armato di MMG in missione punitiva...), mentre ci siamo goduti una lunga serie di 9 di 10. Il vostro apprezzamento continua a salire, infatti siamo passati dal 6,5 del primo catalogo, al 7,9 del secondo, fino a questo splendido 8,5. In effetti ci sembra di aver apportato diversi miglioramenti, grazie anche all&amp;#x27;esperienza maturata in questi anni. Vedremo di fare ancora meglio con il prossimo catalogo, che invieremo gratuitamente solo a chi risulta nostro cliente e a tutti coloro che ci hanno inviato la cartolina. Stiamo valutando una serie di miglioramenti, come ad esempio un indice di tutti i giochi suddivisi per periodi storici. Se ne riparlerà, comunque, l’anno prossimo; per adesso preparatevi al ricco aggiornamento di novembre.&lt;/p&gt;&lt;hr&gt;&lt;h3 id="domanda-25-5289"&gt;Domanda 25&lt;/h3&gt;&lt;p&gt;&lt;em&gt;Come giudica il nostro servizio di vendita per corrispondenza?&lt;/em&gt;&lt;/p&gt;&lt;div class="code"&gt;&lt;div class="content"&gt;&lt;div class="highlight"&gt;&lt;pre&gt;Ottimo                               149  24,3%
Buono                                362  59,0%
Discreto                              94  15,4%
Migliorabile, per ora insufficiente    5   0,8%
Del tutto insufficiente                3   0,5%
&lt;/pre&gt;&lt;/div&gt;&lt;/div&gt;&lt;/div&gt;&lt;p&gt;A questo punto potremmo tranquillamente decidere di goderci il risultato della vostra magnanimità! Le insufficienze sono solo 8 su 613 voti, ovvero l&amp;#x27;1,3. per contro l&amp;#x27;83,3 dei nostri clienti considerano quanto meno &amp;quot;buono&amp;quot; il nostro servizio. Non potevamo sperare di meglio e vi garantiamo che tutto questo dà un senso alle nostre interminabili &amp;quot;sgobbate&amp;quot;: centinaia di pacchi da spedire, montagne di fotocopie, aggiornamenti e bollettini da preparare, dati da inserire nel computer, corrispondenza da evadere e soprattutto la mostruosa burocrazia che assilla ogni commerciante, con i suoi bollettini, registri, versamenti, IVA, tasse, contributi e menate di ogni genere! Scusate lo sfogo, ma pensiamo che chi lavora può capirci.&lt;/p&gt;&lt;p&gt;Non intendiamo comunque sederci sugli allori e vogliamo sforzarci, con la consueta pignoleria, al fine di ottenere risultati ancora migliori.&lt;/p&gt;&lt;hr&gt;&lt;h3 id="domanda-26-291e"&gt;Domanda 26&lt;/h3&gt;&lt;p&gt;&lt;em&gt;Qual è il gioco che, in rapporto agli altri, vi ha impegnato per più tempo?&lt;/em&gt;&lt;/p&gt;&lt;div class="code"&gt;&lt;div class="content"&gt;&lt;div class="highlight"&gt;&lt;pre&gt; 1) Squad Leader             AVA  89
 2) Third Reich              AVA  82
 3) Dungeons &amp;amp; Dragons       TSR  40
 4) Advanced D&amp;amp;D             TSR  27
 5) Anzio                    AVA  25
 6) Flat Top                 AVA  21
 7) Tobruk                   AVA  20
 8) Panzer Leader            AVA  19
 9) Gettysburg               AVA  18
 &amp;quot;) Highway to the Reich     SPI  18
10) War &amp;amp; Peace              AVA  14
11) East &amp;amp; West              IT   13
12) Diplomacy                AVA  12
13) Bataille de la Moscowa   GDU  11
 &amp;quot;) Napoleon&amp;#39;s Last Battles  SPI  11
 &amp;quot;) Russian Campaign         AVA  11
 &amp;quot;) War in Europe            SPI  11
17) Arab-Israeli Wars        AVA  10
 &amp;quot;) Panzerblitz              AVA  10
&lt;/pre&gt;&lt;/div&gt;&lt;/div&gt;&lt;/div&gt;&lt;p&gt;La classifica riflette, in parte, quella sui giochi preferiti, è ovvio che la maggior parte del tempo viene solitamente riservata a quei giochi che danno maggiori soddisfazioni e così 20 partite a SQUAD LEADER finiscono per richiedere più tempo di un monster-game. È interessante constatare che l’unico gioco che appare in tutte e tre le classifiche (gioco migliore, gioco più deludente e gioco che ha impegnato più a lungo) è TOBRUK: su questo gioco è proprio difficile mettere d’accordo i giocatori!&lt;/p&gt;&lt;hr&gt;&lt;h3 id="domande-quiz-27-e-28-c079"&gt;DOMANDE-QUIZ 27 e 28&lt;/h3&gt;&lt;p&gt;&lt;em&gt;27: nel regolamento di un gioco alcune unità, che non esistono, sono triplicate contro altre unità... che non esistono. Indicare il nome del gioco.&lt;/em&gt;&lt;/p&gt;&lt;p&gt;&lt;em&gt;28: sono truppe speciali, possono muovere di 20 esagoni per turno e creare il caos. Indicare il nome esatto delle unità in questione e il gioco in cui si trovano.&lt;/em&gt;&lt;/p&gt;&lt;div class="code"&gt;&lt;div class="content"&gt;&lt;div class="highlight"&gt;&lt;pre&gt;Domanda 27: risposte esatte     35  3,7%
         &amp;quot;: risposte sbagliate  36  3,8%
Domanda 28: risposte esatte     12  1,3%
         &amp;quot;: risposte sbagliate  41  4,3%
&lt;/pre&gt;&lt;/div&gt;&lt;/div&gt;&lt;/div&gt;&lt;p&gt;Siamo certi che molti di voi sono assai curiosi di conoscere le risposte. Pochi, infatti. sono riusciti a venire a capo dell’enigma. La prima risposta è CRESCENDO OF DOOM. Nelle regole, infatti, si parla del fatto che i soldati indiani Gurkha sono triplicati in mischia contro gli italiani (sic!): negli scenari, tuttavia, non esistono scontri tra Gurkha e italiani. La larga diffusione della serie SQUAD LEADER ha consentito a un discreto numero di giocatori di rispondere correttamente, Più difficile, indubbiamente, il secondo quesito. Il gioco in questione è WACHT AM RHEIN e le truppe speciali sono le TRUPPENHEINET, ovvero i famosi commando di Otto Skorzeny che si infiltrarono nelle retrovie nemiche travestiti da americani, con lo scopo di intralciare l’afflusso dei rinforzi durante la battaglia delle Ardenne. Solo 5 giocatori hanno risposto correttamente ad entrambe le domande. Ci sembra doveroso citare i nomi dei super-esperti: Andrea Brusati (PD), Alessandro Clima (MI), Marco Pajaro (PD), Ugo Poletti (MI) e Livio Winteler (MI). Vi invitiamo ora a cimentarvi con il nostro cruciverba speciale, che potrebbe consentirvi di vincere anche dei premi.&lt;/p&gt;&lt;hr&gt;&lt;p&gt;Si conclude qui questa lunga carrellata sui risultati del nostro questionario. I dati di carattere generale confermano la notevole crescita di interesse per il nostro hobby e la maggiore preparazione dei giocatori italiani, che a nostro giudizio sono al primo posto nell&amp;#x27;Europa continentale (checché ne dicano gli &amp;quot;esperti&amp;quot; della IT!). E a proposito di Europa continentale, siamo orgogliosi di affermare che il nostro negozio si trova nettamente al primo posto per quanto riguarda il volume di importazioni dagli USA! Negli ultimi mesi abbiamo addirittura superato lo standard dei più forniti negozi inglesi.&lt;/p&gt;&lt;p&gt;Per quanto riguarda i dati che si riferiscono in modo specifico alla nostra attività, abbiamo già espresso, nei commenti alle varie risposte, la nostra soddisfazione. Ci stiamo organizzando per migliorare ulteriormente il nostro servizio di vendita per corrispondenza e per offrirvi condizioni di acquisto sempre più interessanti e vantaggiose. uno dei nostri punti di forza è rappresentato dal contatto continuo che manteniamo con tutti i nostri clienti attraverso le nostre varie pubblicazioni BLITZKRIEG, cataloghi, aggiornamenti. ecc.). È per questo motivo che, a costo di sembrare assillanti, richiediamo continuamente le vostre valutazioni (vedere l&amp;#x27;ultima pagina).&lt;/p&gt;</content><category term="Cataloghi"></category><category term="gdr"></category><category term="boardgames"></category></entry><entry><title>I Giochi dei Grandi 1984-1985 Catalogo wargames</title><link href="thebabelcat.github.io/il-catalogo-igdg-1984-1985.html" rel="alternate"></link><published>2023-10-23T09:00:00+01:00</published><updated>2023-10-23T09:00:00+01:00</updated><author><name>Leonardo Giordani</name></author><id>tag:None,2023-10-23:thebabelcat.github.io/il-catalogo-igdg-1984-1985.html</id><summary type="html">&lt;p&gt;Secondo appuntamento con la ditta di Nando Ferrari.&lt;/p&gt;</summary><content type="html">&lt;ul&gt;&lt;li&gt;Pagine: 120&lt;/li&gt;&lt;li&gt;Aziende: 117&lt;/li&gt;&lt;li&gt;Prezzo: ND&lt;/li&gt;&lt;/ul&gt;&lt;p&gt;Prosegue la pubblicazione dei cataloghi dell&amp;#x27;intramontabile I Giochi dei Grandi. In questo articolo parliamo del terzo catalogo, anni 1984-1985.&lt;/p&gt;&lt;figure&gt;&lt;img  src="images/il-catalogo-igdg-1984-1985/Catalogo_1984_1985_005.jpg"&gt;&lt;figcaption&gt;&lt;/figcaption&gt;&lt;/figure&gt;&lt;h2 id="prefazione-404b"&gt;Prefazione&lt;/h2&gt;&lt;blockquote&gt;&lt;p&gt;Lo scopo di una prefazione è, ovviamente, quello di commentare le scelte che hanno ispirato il lavoro che si intende proporre al lettore. Ma si tratta anche del terreno ideale per fare dei bilanci.&lt;/p&gt;
&lt;p&gt;E partiamo proprio da questo. Ritengo di poter affermare, non senza una notevole soddisfazione, che il nostro negozio è diventato un vero punto di riferimento per i giocatori di tutta Italia. La nostra attività non si è infatti limitata alla vendita per corrispondenza, che pure ci vede all&amp;#x27;avanguardia, ma si è allargata, fornendo un contributo più ampio e più organico allo sviluppo del nostro hobby. Abbiamo raccolto un indirizzario di appassionati che, per quanto ci risulta, è il più consistente che esista in Italia. Abbiamo distribuito, gratuitamente, circa 2.000 copie del nostro precedente catalogo, che è diventato, per molti di voi, una comodissima guida da consultare. Abbiamo tenuto costantemente aggiornati sulle novità di mercato oltre 800 giocatori (quelli che ci hanno inviato la cartolina), sempre gratuitamente. Abbiamo dato vita ad un nuovo bollettino, tutto sui wargames, che ha già una tiratura di 300 copie e promette molto bene. Abbiamo organizzato, con notevole impegno di energie il 1° raduno nazionale dei giocatori, «VER-CON 84», consentendo a 200 appassionati di tutta Italia un incontro memorabile, che ha gettato le basi (dopo la piacevole esperienza della PAV-CON) per nuove esperienze interessanti. E soprattutto abbiamo venduto migliaia di giochi e riviste in tutta Italia (e perfino all&amp;#x27;estero!), consentendovi di ricevere tempestivamente giochi appena pubblicati, anche in località in cui trovare un gioco IT è già un avvenimento!&lt;/p&gt;
&lt;p&gt;Oltre a questi «meriti», che ho voluto elencare, ci sono però anche dei «mea culpa» da recitare. Il ritmo delle spedizioni è diventato così frenetico da non lasciarci più il tempo per curare, nel modo dovuto, la corrispondenza. Le lettere si accumulano e spesso restano senza risposta. A volte si tratta di lettere alle quali non potremmo comunque rispondere (dato che contengono decine di domande sui regolamenti dei giochi!!!), mentre in altri casi è proprio la mancanza di tempo che ci impedisce di fornire quei consigli che ci vengono richiesti. Ci scusiamo quindi per questa defaillance e vi consigliamo, per qualsiasi informazione di cui abbiate bisogno, di telefonarci. Certo il telefono non è il mezzo più economico, ma a volte bastano mille o duemila lire per avere tutte le informazioni che servono. Un&amp;#x27;altra carenza organizzativa si è registrata per quanto riguarda i famosi indirizzi, suddivisi per provincia, dei giocatori che cercano avversari. Purtroppo non siamo ancora riusciti a mettere a punto in modo definitivo il programma per il computer. Le traversie sono state notevoli, comunque non ci siamo arresi e vi chiediamo solo di avere (molta) pazienza.&lt;/p&gt;
&lt;p&gt;Ma veniamo finalmente al nuovo catalogo. Il precedente ha avuto un notevole successo e ci ha fornito indicazioni per migliorare. Molti di voi ci hanno chiesto descrizioni più dettagliate dei vari giochi, altri hanno consigliato una suddivisione per periodi storici, anziché per case produttrici. Questi sono stati i due motivi più ricorrenti nelle vostre lettere e durante le vostre telefonate. Ne abbiamo tenuto conto e infatti questo catalogo si presenta in modo più organico e completo per quanto riguarda la descrizione dei vari giochi. Questo ci ha costretti però ad una inevitabile scelta: abbiamo eliminato le fotografie. Siamo giunti infatti alla conclusione che le fotografie, per rivestire un certo interesse, devono essere a colori e devono essere tante. Questo avrebbe comportato dei problemi di costi e di spazio non indifferenti. Il catalogo si sarebbe trasformato in... un&amp;#x27;enciclopedia e sicuramente non ci sarebbe stato possibile spedirne gratuitamente oltre 2.000 copie, come facciamo ora. Forse il catalogo è ora un po&amp;#x27; più «appesantito», ma indubbiamente è anche molto più ricco di contenuti. Abbiamo invece valutato a lungo l&amp;#x27;opportunità di suddividere i giochi per periodi storici e, seppure a malincuore, abbiamo dovuto rinunciarvi. Per noi sarebbe stata enormemente più problematica una presentazione di questo tipo e, oltretutto, la suddivisione per case produttrici, presentate in ordine alfabetico, non è poi così malvagia ed offre alcuni vantaggi pratici.&lt;/p&gt;
&lt;p&gt;Mi sembra opportuno, in questa prefazione, porre l&amp;#x27;accento sull&amp;#x27;estrema importanza della cartolina/questionario e invitarvi a leggere attentamente il relativo paragrafo: noterete che l&amp;#x27;invio della cartolina comporta una serie di enormi vantaggi per noi e soprattutto per voi!!!&lt;/p&gt;
&lt;p&gt;Vorrei ora esprimere alcuni giudizi sulla situazione di mercato. Mi sembra che la crescita dell&amp;#x27;interesse per i wargames in Italia sia un dato costante, anche se a questo non corrisponde un fenomeno uguale negli USA, dove l&amp;#x27;interesse si è ormai assestato su valori che ora sono più facilmente definibili (i giocatori abituali di wargames e role-playing sono circa 100.000!!!). Sta crescendo il genere fantasy: D&amp;amp;D è sempre uno dei giochi più venduti in assoluto, anche se l&amp;#x27;esplosione del fenomeno non si è ancora avuta (e non si avrà fino a quando la TSR non troverà una grossa ditta che si occupi della distribuzione... di massa del prodotto). Cresce anche l&amp;#x27;interesse per le riviste specializzate (il numero dei nostri abbonati sta aumentando vertiginosamente!), per i giochi per computer (chi non se n&amp;#x27;è accorto?!) e per i giochi da fare in solitario (senza precedenti il successo del fantastico AMBUSH! della VICTORY GAMES).&lt;/p&gt;
&lt;p&gt;Diciamo che il quadro della situazione italiana è incoraggiante, ci sono migliaia di giocatori «potenziali» che devono ancora scoprire questo mondo fantastico. E ci sono da sviluppare diverse iniziative che costituiscono motivo di interesse e di crescita nel nostro settore, dal gioco postale, alle riviste, alle conventions (le nostre iniziative, tra cui BLITZKRIEG e VER-CON 84, hanno contribuito non poco in questo senso).&lt;/p&gt;
&lt;p&gt;Per concludere vorrei sentitamente ringraziare coloro che, in questi anni, ci hanno consentito di emergere in modo così decisivo. La vendita per corrispondenza non è facile e richiede una notevole fiducia da parte dell&amp;#x27;acquirente. Evidentemente siamo stati in grado, fino ad ora, di offrire ai nostri clienti serietà e professionalità. Alcuni giocatori sono titubanti circa l&amp;#x27;acquisto per corrispondenza. Vorrei ricordare loro che il nostro negozio è in grado di offrire una notevole serie di vantaggi: 1) un assortimento unico in Italia; 2) la possibilità di ricevere le novità a tempo di record; 3) la possibilità di abbonarsi a tutte le più importanti riviste del settore; 4) la sostituzione o il rimborso per tutti i giochi eventualmente danneggiati; 5) la possibilità di chiederci e di avere dei consigli seri ed obiettivi sui giochi che si intendono acquistare; 6) la possibilità, sfruttando opportunamente le nostre offerte e le nostre «campagne di vendita», di ottenere interessanti facilitazioni. Molti di voi hanno iniziato effettuando un piccolo ordine, così, tanto per provare e si sono ritrovati a diventare nostri clienti abituali, segno che l&amp;#x27;esperimento è stato positivo. L&amp;#x27;allacciarsi di questi rapporti è per noi motivo di soddisfazione, non solo per l&amp;#x27;aspetto commerciale, quanto soprattutto per l&amp;#x27;aspetto «wargamistico»: il nostro negozio è diventato un vero punto d&amp;#x27;incontro, dove spesso si ritrovano giocatori che abitano a centinaia di chilometri di distanza l&amp;#x27;uno dall&amp;#x27;altro.&lt;/p&gt;
&lt;p&gt;Non mi resta che invitarvi alla lettura delle pagine seguenti, sperando che il nostro (duro) lavoro sia in grado di soddisfarvi.&lt;/p&gt;
&lt;p&gt;Nando Ferrari&lt;/p&gt;&lt;/blockquote&gt;&lt;hr&gt;&lt;p&gt;La &amp;quot;I Giochi dei Grandi&amp;quot; continua la sua cavalcata verso il pinnacolo del suo successo degli anni 90. Nel 1984 Nando Ferrari e soci sono in attività da tre anni e la loro attività si è estesa in modo tentacolare, come ci si può aspettare da appassionati del settore. Ferrari giustamente cita l&amp;#x27;importante contributo alla distribuzione, ma snocciola alcuni numeri che per la metà degli anni 80 sono notevoli, specialmente quando si parla del mercato italiano. Ferrari però non si crogiola sugli allori e sottolinea anche cose che vanno cambiate nel proprio modello aziendale.&lt;/p&gt;&lt;p&gt;Nel 2023 fa sempre impressione rendersi conto della lentezza dei canali comunicativi di 40 anni fa, anche se li ho vissuti in prima persona. Distribuzione di cataloghi e aggiornamenti, lettere e telefono, addirittura additato come un mezzo &amp;quot;non economico&amp;quot;! Lascio ad altri momenti (e forse anche a persone più indicate) fare un ragionamento dettagliato sui cambiamenti delle comunicazioni. Dirò sicuramente una cosa: sfogliare il catalogo e fare l&amp;#x27;ordine via telefono avevano un sapore inimitabile.&lt;/p&gt;&lt;p&gt;Ad ogni modo, veniamo a quel che accadeva in Italia (e nel mondo) in quegli anni, chiaramente nell&amp;#x27;ambito del gioco.&lt;/p&gt;&lt;blockquote&gt;&lt;p&gt;Ma veniamo finalmente al nuovo catalogo. Il precedente ha avuto un notevole successo e ci ha fornito indicazioni per migliorare. Molti di voi ci hanno chiesto descrizioni più dettagliate dei vari giochi, altri hanno consigliato una suddivisione per periodi storici, anziché per case produttrici.&lt;/p&gt;&lt;/blockquote&gt;&lt;p&gt;Cambiamenti in corso nella grafica del catalogo, se ne vanno le fotografie e si passa ad una suddivisione in quattro parti: miscellanea, miniature, giochi per computer e wargames.&lt;/p&gt;&lt;blockquote&gt;&lt;p&gt;Vorrei ora esprimere alcuni giudizi sulla situazione di mercato. Mi sembra che la crescita dell&amp;#x27;interesse per i wargames in Italia sia un dato costante [...] Sta crescendo il genere fantasy [...] Cresce anche l&amp;#x27;interesse per le riviste specializzate [...] per i giochi per computer [...] e per i giochi da fare in solitario [...]&lt;/p&gt;&lt;/blockquote&gt;&lt;p&gt;Un panorama incoraggiante! Siamo ancora lontani dai fasti degli anni 90, e chiaramente non si può fare un paragone con la situazione odierna, in cui il gioco da tavolo ha visto una nuova primavera, e in cui il fantastico è stato sdoganato talmente tanto da essere stato inquinato e svilito (scusare, fine della lamentela). Interessante la nota sui giochi per computer, che appaiono sul catalogo e che poi spariranno più avanti. Restando nell&amp;#x27;ambito del gioco da tavolo Ferrari cita &amp;quot;Ambush!&amp;quot; della Victory Games che abbiamo visto essere sorta dalle ceneri della defunta SPI.&lt;/p&gt;&lt;hr&gt;&lt;h2 id="giochi-per-computer-9cfd"&gt;Giochi per computer&lt;/h2&gt;&lt;blockquote&gt;&lt;p&gt;Come era ampiamente nelle previsioni, il successo dei computer games nell&amp;#x27;ultimo anno è stato travolgente. Alla spaventosa distribuzione di arcade-games (videogiochi) di tutti i tipi non ha fatto riscontro la diffusione dei giochi di simulazione. Noi ci occupiamo proprio di questi. Vorremmo subito chiarire che questi giochi, che hanno raggiunto un altissimo livello tecnico, stanno ai videogiochi come i wargames stanno ai giochi di società «normali». Si tratta, in poche parole, di vere simulazioni di battaglie, campagne militari, o conflitti stellari, in cui il computer può fungere da arbitro, o trasformarsi in un agguerrito e preparatissimo avversario. Questi giochi rappresentano la soluzione ideale per chi è abituato a giocare in solitario. Purtroppo questi giochi girano solo sui computers maggiormente diffusi negli USA; i possessori dei computers Sinclair, almeno per il momento, devono pertanto rassegnarsi, anche se qualcosa sta da tempo bollendo nella pentola Avalon Hill.&lt;/p&gt;&lt;/blockquote&gt;&lt;figure&gt;&lt;img  src="images/il-catalogo-igdg-1984-1985/Catalogo_1984_1985_025.jpg"&gt;&lt;figcaption&gt;&lt;/figcaption&gt;&lt;/figure&gt;&lt;p&gt;Le piattaforme elencate nella sezione relativa sono quelle classiche ad 8-bit: Commodore 64 e PET, Vic20, Apple II e Atari. Mancano, come dice Ferrari, il Sinclair Spectrum, il Sinclair ZX-81 e l&amp;#x27;MSX, come anche il TRS-80 e il BBC che però non furono particolarmente diffusi in Italia.&lt;/p&gt;&lt;p&gt;Da notare i prezzi per nulla bassi dei prodotti informatici, cosa che a mia memoria sarà vera anche più avanti negli anni dei 16-bit. &lt;a href="https://www.mobygames.com/game/14840/midway-campaign/"&gt;Midway Campaign&lt;/a&gt; della Avalon Hill per Apple II veniva venduto a L. 63.000, sostanzialmente alla pari con giochi in scatola come &amp;quot;Civilization&amp;quot; e &amp;quot;Napoleon at Bay&amp;quot;, tra i prodotti migliori della casa di Baltimora. &lt;/p&gt;&lt;hr&gt;&lt;h2 id="avalon-hill-ava-558a"&gt;Avalon Hill (AVA)&lt;/h2&gt;&lt;blockquote&gt;&lt;p&gt;NOTA: negli ultimi tempi la posizione dell&amp;#x27;Avalon si è ulteriormente rinforzata! La casa di Baltimora, infatti, non solo ha aumentato la propria produzione (sfornando giochi nuovi e ristampe di indubbio interesse), ma ha anche sostenuto la crescita della Victory Games, che possiamo considerare il «meglio» che esista oggi nel campo della simulazione storica. Purtroppo questo continuo e rapido aumento dei giochi pubblicati, ha reso le cose un po&amp;#x27; difficili per la Selegiochi, che si occupa dell&amp;#x27;importazione dei prodotti Avalon (non tutti). Per motivi comprensibili (innanzitutto i costi molto elevati) la Selegiochi non è più in grado di provvedere alla traduzione di tutti i giochi Avalon e Victory Games (altra casa distribuita dalla Selegiochi) e deve operare delle scelte. Restano comunque due dati positivi: circa il 70% dei giochi vengono tradotti e la traduzione è di ottima qualità (si veda quella di Ambush, da noi fornita alla Selegiochi e preparata dal nostro collaboratore Emanuele Oriano, con il quale vogliamo qui complimentarci per l&amp;#x27;ottimo lavoro svolto). L&amp;#x27;Avalon Hill continua con successo la ristampa di giochi famosi, usciti di produzione. Molto attesa è quella dello splendido Napoleon at Lepzig (OSG), prevista per i prossimi mesi. Vi ricordiamo che l&amp;#x27;Avalon utilizza delle mappe particolari, tutte montate, per le quali indichiamo le seguenti sigle:&lt;/p&gt;&lt;/blockquote&gt;&lt;figure&gt;&lt;img  src="images/il-catalogo-igdg-1984-1985/Catalogo_1984_1985_036.jpg"&gt;&lt;figcaption&gt;&lt;/figcaption&gt;&lt;/figure&gt;&lt;p&gt;La Selegiochi di Milano distribuiva in quegli anni un catalogo di circa 30 pagine che spaziava dai giochi in legno ai giochi di simulazione. Trovate le scansioni del catalogo 1982/1983 su [link](&amp;quot;http://www.nand.it/selegiochi/index.html&amp;quot;, &amp;quot;La Pagina Ludica di Nand&amp;quot;].&lt;/p&gt;&lt;p&gt;Apparentement le cose vanno a gonfie vele. Sappiamo, con il vantaggio degli osservatori futuri, che la Victory non avrà vita facile nonostante la qualità dei prodotti sfornati. Dopo l&amp;#x27;enorme sforzo fatto con la serie &amp;quot;Fleet&amp;quot; la sussidiaria della Avalon verrà chiusa in modo non ufficiale nel 1989.&lt;/p&gt;&lt;hr&gt;&lt;h2 id="bero-toys-ber-9e81"&gt;Bero Toys (BER)&lt;/h2&gt;&lt;blockquote&gt;&lt;p&gt;Kata Kumbas: eccolo! È lui!! Finalmente un role-playing tutto italiano, realizzato dall&amp;#x27;abilissimo Agostino Carocci (con la collaborazione di Massimo Senzacqua della Fanatasy Mam di Roma), che vi consentirà di cimentarvi finalmente in un validissimo gioco di ruolo, senza dover penare per la fatidica traduzione. Sia ben chiaro, il pregio di questo gioco non sta solo nel fatto di essere in lingua italiana: si tratta di un ottimo role-playing fantasy di ispirazione decisamente mediterranea, per il quale sono già previste nuove avventure. Consigliato L. 35.000&lt;/p&gt;&lt;/blockquote&gt;&lt;figure&gt;&lt;img  src="images/il-catalogo-igdg-1984-1985/Catalogo_1984_1985_045.jpg"&gt;&lt;figcaption&gt;&lt;/figcaption&gt;&lt;/figure&gt;&lt;p&gt;Una doverosa citazione di un prodotto italiano! Non il primo, dato che La Black Out Editrice era già sul mercato con &amp;quot;I Signori del Caos&amp;quot;, ma sicuramente il benvenuto in una compagnia al tempo piuttosto ristretta. Il prezzo di 35.000 Lire era del tutto in linea con il già citato prodotto della Black Out (L.36.000), così come il &amp;quot;D&amp;amp;D Basic Set&amp;quot; della TSR (L.36.000).&lt;/p&gt;&lt;hr&gt;&lt;h2 id="simulations-publications-inc.-spi-d66e"&gt;Simulations Publications Inc. (SPI)&lt;/h2&gt;&lt;blockquote&gt;&lt;p&gt;NOTA: il fallimento della SPI, avvenuto ormai oltre 2 anni fa, riesce ancora a far sentire i suoi pesanti effetti. Questo nonostante ci siano dei dati indubbiamente confortanti. La ristampa dei primi giochi (6 fino ad ora) da parte della TSR è risultata eccellente: mappe inalterate rispetto alle originali, pedine plastificate e quindi migliorate, tabelle pure plastificate e lavabili, copertine stupende. A questo si aggiungano i seguenti dati: 2 giochi, che erano rimasti allo stadio di progetto, sono stati portati a termine splendidamente (Battle Over Britain e A Gleam of Bayonets); altri 3 giochi nuovi sono quasi pronti; è prevista entro breve una nuova serie di ristampe molto interessanti; continua la pubblicazione della rivista Strategy &amp;amp; Tactics, che si mantiene ad alto livello.&lt;/p&gt;
&lt;p&gt;Certo non è facile colmare un vuoto così grande: la SPI aveva prodotto oltre 200 giochi e molti di questi (alcuni di enorme interesse) non verranno mai ristampati. È comprensibile, quindi, che si sia scatenata una vera e propria caccia al gioco «raro». Vediamo di definire chiaramente la situazione. Fino all&amp;#x27;anno scorso era ancora possibile, con molta fortuna e sudando le classiche 7 camicie, trovare qualche gioco presso grossisti o negozi che ne avevano ancora delle copie. Ora non più. I collezionisti americani monopolizzano interamente il mercato dei giochi «rari», diffondendo listini dove è possibile trovare di tutto, ma a prezzi spesso astronomici. Volete un War in the Pacific nuovo di zecca? Bene, sono 250 dollari, più le spese di spedizione (circa il 20/30%). È chiaro che si tratta di cifre assurde e del tutto sproporzionate, in molti casi, rispetto al valore reale del gioco. Ne risulta che alcuni giochi sono ancora reperibili a prezzi sensati, mentre altri sono decisamente fuori causa. Per avere ragguagli sulla situazione relativamente a qualsiasi titolo non dovrete fare altro che telefonarci. Vi faremo sapere la valutazione attuale e la reperibilità di tutti i giochi che vi interessano. Su questo catalogo abbiamo deciso di elencare solo i giochi che risultano attualmente disponibili. La sigla GR, come sempre, indica che del gioco è disponibile una quantità molto limitata di copie.&lt;/p&gt;&lt;/blockquote&gt;&lt;figure&gt;&lt;img  src="images/il-catalogo-igdg-1984-1985/Catalogo_1984_1985_088.jpg"&gt;&lt;figcaption&gt;&lt;/figcaption&gt;&lt;/figure&gt;&lt;p&gt;L&amp;#x27;agonia della SPI non era ancora terminata nel 1984. La TSR apparentemente si era destata dal sonno della mente e si era prodigata a ristampare alcuni dei prodotti storici, addirittura migliorandoli. Ancora una volta, mi colpisce il paragone tra i tempi odierni e il passato, che svela come alcune cose non siano cambiate per nulla. Ferrari si lamenta di &amp;quot;listini dove è possibile trovare di tutto, ma a prezzi spesso astronomici&amp;quot;. Mi ricorda un certo sito di nome eBay, dove è sì possibile trovare prodotti storici come (giusto per citare i più famosi) Hero Quest o Space Hulk, ma a prezzi ridicolmente alti. D&amp;#x27;altronde, fintanto che quelli come me ci danno un&amp;#x27;occhiata speranzosa di tanto in tanto ci sarà sempre qualcuno che ci prova.&lt;/p&gt;&lt;hr&gt;&lt;h2 id="tsr-tsr-fa57"&gt;TSR (TSR)&lt;/h2&gt;&lt;blockquote&gt;&lt;p&gt;NOTA: nonostante la TSR sia ancora alla ricerca di una grossa ditta che si occupi della distribuzione in esclusiva di Dungeons &amp;amp; Dragons, questo gioco sta prendendo piede in modo abbastanza evidente. Nell&amp;#x27;ultimo anno le vendite sono almeno quadruplicate!! Un grosso ostacolo è ancora costituito dalla mancanza delle istruzioni in italiano. Avevamo da tempo promesso che ci saremmo impegnati per risolvere questo problema e ora siamo. quasi arrivati al momento decisivo. La traduzione è pronta, ma abbiamo preferito farla ribattere completamente per ottenere un risultato migliore e ridurre il numero delle pagine. A lavoro terminato dovremo trovare una soluzione per contenere il costo entro le 10.000 lire (le pagine sono più di 160!!). Vi preghiamo di portare pazienza ancora per un po&amp;#x27;.&lt;/p&gt;
&lt;p&gt;Poiché l&amp;#x27;enorme produzione di materiale per D&amp;amp;D rende il panorama un po&amp;#x27; confuso, vorremmo chiarire alcuni punti. In questo gioco ogni avventuriero, mano a mano che guadagna esperienza nelle varie avventure, aumenta il suo «livello». Per iniziare a giocare è indispensabile il D&amp;amp;D Basic. La versione Expert serve per avventurieri dal 4° al 14° livello. Il Companion Set, recentemente pubblicato, è per gli avventurieri dal 15° al 25° livello. L&amp;#x27;Advanced D&amp;amp;D non è una scatola! Si tratta di una serie di libri che spiegano come sviluppare il sistema di gioco, aggiungendo elementi di grande interesse. Abbiamo strutturato in modo più organico la presentazione dei vari titoli, in modo di rendervi più facile la consultazione. Per ogni modulo viene indicato tra parentesi il livello dei personaggi.&lt;/p&gt;&lt;/blockquote&gt;&lt;figure&gt;&lt;img  src="images/il-catalogo-igdg-1984-1985/Catalogo_1984_1985_101.jpg"&gt;&lt;figcaption&gt;&lt;/figcaption&gt;&lt;/figure&gt;&lt;p&gt;Parlando della amata e odiata TSR (ma più che altro amata, per quanto mi riguarda), si parla della traduzione del D&amp;amp;D, che la IGDG stava approntando. Nando Ferrari mi ha confermato che la traduzione fu venduta per un certo periodo, fino a quando nel 1985 Giovanni Ingellis firmò la traduzione ufficiale pubblicata dalla Editrice Giochi di Milano: una delle tante cose di cui dobbiamo essere grati a Ingellis!! Si vada a tal proposito questo &lt;a href="thebabelcat.github.io/la-sottile-scatola-rossa.html"&gt;mio piccolo approfondimento&lt;/a&gt;. E con la &amp;quot;recente pubblicazione&amp;quot; del Companion parte la lacrimuccia di nostalgia. Personalmente ho sempre pensato che dopo l&amp;#x27;Expert il D&amp;amp;D si scontrasse troppo evidentemente con il problema del power playing e le regole per la gestione dei castelli del Companion non mi hanno convinto. Ma questo non mi ha impedito di sognare!&lt;/p&gt;&lt;hr&gt;&lt;h2 id="questionario-ed5a"&gt;Questionario&lt;/h2&gt;&lt;p&gt;Le risposte al questionario presente nel presente catalogo sono state pubblicate su Blitzkrieg numero 7 del settembre 1985. Per la sua importanza ho deciso di riportare completamente quanto pubblicato, ma data la mole di pagine lo farò in un altro articolo. Le scansioni dei numeri di Blitzkrieg in mio possesso dovranno attendere un poco vista la quantità di lavoro già accumulata con i cataloghi.&lt;/p&gt;&lt;figure&gt;&lt;img  src="images/il-catalogo-igdg-1984-1985/Blitzkrieg_07_01.jpg"&gt;&lt;figcaption&gt;Il settimo numero di Blitzkrieg&lt;/figcaption&gt;&lt;/figure&gt;&lt;h2 id="note-conclusive-7d7b"&gt;Note conclusive&lt;/h2&gt;&lt;p&gt;Secondo le tabelle ISTAT L.1000 nel 1984 corrispondono a circa 1,57 € nel 2024.&lt;/p&gt;&lt;hr&gt;&lt;p&gt;Il catalogo I Giochi dei Grandi 1984-1985, digitalizzato, restaurato e indicizzato, è disponibile &lt;a href="https://mega.nz/file/CEVHjCDC#L2kbb8vY9WOLaADRH7-u5gIFh-SfbPANnMIJ9pbBvXw"&gt;qui&lt;/a&gt;&lt;/p&gt;&lt;p&gt;Riproduzione autorizzata da Nando Ferrari, fondatore de I Giochi dei Grandi e autore dei cataloghi.&lt;/p&gt;</content><category term="Cataloghi"></category><category term="gdr"></category><category term="boardgames"></category></entry><entry><title>I Giochi dei Grandi 1983-1984 Catalogo wargames</title><link href="thebabelcat.github.io/il-catalogo-igdg-1983-1984.html" rel="alternate"></link><published>2023-08-22T09:00:00+01:00</published><updated>2023-08-22T09:00:00+01:00</updated><author><name>Leonardo Giordani</name></author><id>tag:None,2023-08-22:thebabelcat.github.io/il-catalogo-igdg-1983-1984.html</id><summary type="html">&lt;p&gt;Primo post di questa importante rassegna.&lt;/p&gt;</summary><content type="html">&lt;ul&gt;&lt;li&gt;Pagine: 84&lt;/li&gt;&lt;li&gt;Aziende: 108&lt;/li&gt;&lt;li&gt;Prezzo: L.3000&lt;/li&gt;&lt;/ul&gt;&lt;p&gt;Ed eccoci al difficilissimo (almeno per me) inizio di questa mia rassegna. Non difficile per mancanza di materiale, sia ben chiaro, ma per l&amp;#x27;importanza e la vastità dell&amp;#x27;argomento. Come preannunciato, utilizzerò il catalogo e la prefazione di Nando Ferrari per discutere del panorama ludico del periodo relativo in Italia e nel mondo, ma non ho alcuna pretesa di completezza. Siccome il primo catalogo manca ancora all&amp;#x27;appello, inizierò questa rassegna con il secondo catalogo, pubblicato nel 1983.&lt;/p&gt;&lt;p&gt;Ad ogni modo, si parte con la prefazione di Nando Ferrari!&lt;/p&gt;&lt;figure&gt;&lt;img  src="images/il-catalogo-igdg-1983-1984/Catalogo_1983_1984_05.jpg"&gt;&lt;figcaption&gt;&lt;/figcaption&gt;&lt;/figure&gt;&lt;h2 id="prefazione-404b"&gt;Prefazione&lt;/h2&gt;&lt;blockquote&gt;&lt;p&gt;Sono certo che la grande maggioranza di coloro che riceveranno questo catalogo lo leggeranno interamente. Non lo affermo per presunzione, ma perché, essendo anch&amp;#x27;io un giocatore, so che è buona abitudine di tutti gli appassionati di wargames “divorare” tutto ciò che viene pubblicato sull&amp;#x27;argomento. Questa prefazione mi sembra quindi necessaria ed importante, poiché si tratta dell&amp;#x27;unica possibilità, mancando ancora una rivista specializzata nel settore, di comunicare con il grosso pubblico.&lt;/p&gt;
&lt;p&gt;Dopo due anni di attività mi sembra opportuno fare i primi bilanci. La precedente edizione del nostro catalogo venne stampata in 500 copie; ci sembravano molte, ma dovemmo ricrederci quando, dopo appena 50 giorni, ci ritrovammo ad averle esaurite tutte. In effetti il successo è stato superiore ad ogni previsione: il negozio è letteralmente decollato grazie all&amp;#x27;interesse e alla passione di centinaia di giocatori di tutta Italia. L&amp;#x27;unica regione ancora inviolata è la Sardegna, ma non disperiamo di poterla conquistare con un... assalto anfibio. Possiamo vantarci, non senza soddisfazione, di essere l&amp;#x27;unico negozio all&amp;#x27;avanguardia nel settore wargames. Questo comporta dei rischi e anche delle responsabilità. Ci rendiamo conto che, fino ad ora, non tutto ha funzionato alla perfezione. Stiamo comunque lavorando seriamente, e questo catalogo vuole esserne una conferma, per migliorare.&lt;/p&gt;
&lt;p&gt;E parliamone, dunque, del nuovo catalogo. La sua preparazione ha richiesto alcuni mesi di duro lavoro. Penso che ne sia valsa la pena! Ora avete una comoda guida da consultare per i vostri futuri acquisti. La prima innovazione che ho voluto inserire riguarda la cartolina. Alcuni sono refrattari o indifferenti alle statistiche; consentitemi di dire che io le ritengo invece indispensabili, soprattutto nel nostro settore. Le migliori riviste specializzate americane, che inseriscono una cartolina-questionario in ogni numero, dimostrano che la conoscenza delle tendenze e dei giudizi del pubblico è indispensabile per lavorare meglio. Vi prego quindi di fare un piccolo sforzo e di inviare la cartolina debitamente compilata. Questo ci consentirà: 1) di conoscere con più precisione i vostri gusti e le vostre esigenze; 2) di sapere quanti, tra coloro che ricevono il catalogo, sono realmente interessati a questo discorso. L&amp;#x27;invio della cartolina vi darà diritto a ricevere gratuitamente tutti gli aggiornamenti e le successive edizioni del catalogo.&lt;/p&gt;
&lt;p&gt;Un&amp;#x27;altra novità che abbiamo introdotto, seppure a livello sperimentale, riguarda le miniature in piombo. Disponiamo di un catalogo “mostruoso”, comprendente più di 4.000 figurine. Le ditte sono numerose ed ognuna è specializzata in un determinato settore. Chi è seriamente interessato all&amp;#x27;acquisto può richiederci l&amp;#x27;invio di materiale relativo ad uno specifico campo d&amp;#x27;interesse (figurini fantasy 15 mm., navi spaziali, carri armati scala 1:285, soldatini napoleonici, ecc.): provvederemo ad inviare fotocopie dei cataloghi delle principali ditte, con relativi prezzi.&lt;/p&gt;
&lt;p&gt;Il 1982 è stato caratterizzato dal fallimento della SPI. Questo ha creato, oltre ad una comprensibile apprensione, dei notevoli problemi di distribuzione. La TSR, almeno fino ad ora, non ha fatto molto per risolverli e così è iniziata una vera caccia al gioco. Titoli fino a poco tempo fa facilmente reperibili sono diventati quasi introvabili. Nonostante tutto siamo ancora in grado di offrire un discreto assortimento, comunque rimandiamo il discorso SPI alla parte del catalogo che riguarda questa ditta. Noterete che abbiamo dedicato uno spazio più ampio alle notizie e alle valutazioni sulle varie ditte americane allo scopo di tenervi informati sugli orientamenti e le novità del mercato.  In generale mi sembra di notare un interesse crescente per la fantascienza e per il fantasy, anche se i giochi storici continuano a prevalere. È notevolmente aumentato, e questo è un fatto decisamente positivo, l&amp;#x27;interesse per le riviste specializzate. Molti si chiedono: a quando una rivista tutta italiana? Qualcosa è nell&amp;#x27;aria, anche se le difficoltà sono enormi. Comunque abbiate fede.&lt;/p&gt;
&lt;p&gt;Per altre considerazioni vi rimando alle pagine seguenti. Desidero ora ringraziare tutti coloro che, con il loro sostegno, ci hanno consentito e ci consentono oggi di proseguire per questa strada affascinante. Un grazie particolare all&amp;#x27;amico Piero di Trieste, che è stato il primo visitatore esterno del nostro negozio (il primo di una lunga serie). Speriamo che, prima o poi, sia possibile a tutti voi passare per Verona e vedere il nostro negozio, con sala di “combattimento” annessa. A proposito, ultimamente si sono svolte due grandi battaglie: Korsun Pocket e Terrible Swift Sword (tuttora in corso). Altri terribili ingaggiamenti si sono svolti altrove: Atlantic Wall, Wacht am Rhein, Napoleon at Leipzig, Corinth e una decina di giochi meno impegnativi. Questo per dire che siamo sempre attivi e... combattivi.&lt;/p&gt;
&lt;p&gt;Buona battaglia&lt;/p&gt;
&lt;p&gt;Nando Ferrari&lt;/p&gt;&lt;/blockquote&gt;&lt;hr&gt;&lt;p&gt;Nel 1983 la ditta I Giochi dei Grandi (IGDG) era in attività da due anni. Ferrari menziona un primo catalogo stampato durante quel periodo in 500 copie ed andato a ruba, di cui al momento non ho una copia. Risulta molto interessante l&amp;#x27;annotazione sulle riviste specializzate&lt;/p&gt;&lt;blockquote&gt;&lt;p&gt;Questa prefazione mi sembra quindi necessaria ed importante, poiché si tratta dell&amp;#x27;unica possibilità, mancando ancora una rivista specializzata nel settore, di comunicare con il grosso pubblico.&lt;/p&gt;&lt;/blockquote&gt;&lt;p&gt;Questo corrisponde solo parzialmente alla verità, in quanto la rivista &lt;em&gt;Pergioco&lt;/em&gt; aveva iniziato le pubblicazioni nell&amp;#x27;ottobre 1980, poco prima della fondazione della IGDG. Allo stesso tempo, però, Pergioco era una rivista a tutto campo che non si può definire &amp;quot;di settore&amp;quot;, intendendo con questo lo specifico ambito dei wargame e in misura minore al tempo, dei boardgames fantasy e di fantascienza.&lt;/p&gt;&lt;figure&gt;&lt;img  src="images/il-catalogo-igdg-1983-1984/pergioco01_cover.jpg"&gt;&lt;figcaption&gt;Il primo numero di Pergioco (ottobre 1980)&lt;/figcaption&gt;&lt;/figure&gt;&lt;p&gt;Più avanti in questo articolo riprenderò l&amp;#x27;argomento Pergioco e wargames, che merita un piccolo approfondimento.&lt;/p&gt;&lt;hr&gt;&lt;blockquote&gt;&lt;p&gt;La prima innovazione che ho voluto inserire riguarda la cartolina. Alcuni sono refrattari o indifferenti alle statistiche; consentitemi di dire che io le ritengo invece indispensabili, soprattutto nel nostro settore.&lt;/p&gt;&lt;/blockquote&gt;&lt;p&gt;Ferrari parla diffusamente della cartolina sondaggio, un classico della IGDG. I risultati del questionario verranno pubblicati sul bollettino Blitzkrieg, ed appariranno sul catalogo stesso solo nell&amp;#x27;edizione 1993-1994. Purtroppo al momento non sono in possesso del primo numero del bollettino dove sono stati pubblicate le risposte di questa edizione. &lt;/p&gt;&lt;figure&gt;&lt;img  src="images/il-catalogo-igdg-1983-1984/Blitzkrieg_02_01.jpg"&gt;&lt;figcaption&gt;Il secondo numero di Blitzkrieg&lt;/figcaption&gt;&lt;/figure&gt;&lt;hr&gt;&lt;blockquote&gt;&lt;p&gt;Un&amp;#x27;altra novità che abbiamo introdotto, seppure a livello sperimentale, riguarda le miniature in piombo. Disponiamo di un catalogo “mostruoso”, comprendente più di 4.000 figurine.&lt;/p&gt;&lt;/blockquote&gt;&lt;p&gt;Nel 2023 le miniature in metallo sono ormai abbastanza rare, in quanto i processi di produzione in plastica hanno raggiunto una qualità molto elevata. Questo &lt;a href="https://www.youtube.com/watch?v=5semPBxPeQM"&gt;interessante video&lt;/a&gt; parla del momento in cui, nel 1987-88, Sean Masterson (parte della redazione di White Dwarf) parla con l&amp;#x27;amministratore delegato della GW, Brian Ansell, e con lo scultore principale Bob Naismith a proposito dell&amp;#x27;introduzione di kit in plastica.&lt;/p&gt;&lt;p&gt;I cataloghi successivi elencheranno diffusamente gran parte delle miniature vendute dalla IGDG con dovizia di particolari. Ricordo ancora le ore passate a leggere gli elenchi delle miniature Mithril... senza averne mai posseduta una. In questo catalogo le singole miniature non sono elencate e vengono riportati solamente i dati generali per le singole aziende.&lt;/p&gt;&lt;figure&gt;&lt;img  src="images/il-catalogo-igdg-1983-1984/Catalogo_1983_1984_39.jpg"&gt;&lt;figcaption&gt;&lt;/figcaption&gt;&lt;/figure&gt;&lt;hr&gt;&lt;blockquote&gt;&lt;p&gt;Il 1982 è stato caratterizzato dal fallimento della SPI. Questo ha creato, oltre ad una comprensibile apprensione, dei notevoli problemi di distribuzione. La TSR, almeno fino ad ora, non ha fatto molto per risolverli e così è iniziata una vera caccia al gioco. &lt;/p&gt;&lt;/blockquote&gt;&lt;p&gt;È il fallimento della SPI a farla da padrone in questi anni, e Ferrari in poche righe riassume correttamente una situazione molto complesssa. La storia dettagliata della Simulations Publications Incorporated si trova &lt;a href="https://en.wikipedia.org/wiki/Simulations_Publications,_Inc."&gt;su Wikipedia&lt;/a&gt; ma riassumerò qui i fatti più salienti.&lt;/p&gt;&lt;p&gt;La SPI nasce nel 1969 ad opera di Jim Dunnigan, un ex militare che aveva lavorato per la Avalon Hill ma che era insoddisfatto dell&amp;#x27;accuratezza storica dei giochi e del modello di produzione. Oltre a prendere a bordo altri progettisti dalle vedute simili, Dunnigan comprò i diritti della rivista &lt;em&gt;Strategy &amp;amp; Tactics&lt;/em&gt; che al tempo navigava in cattive acque. La rivista fu importantissima per la neonata SPI, in quanto conteneva sondaggi sui gusti dei lettori, e diede alla ditta di New York la possibilità di produrre giochi che avrebbero certamente avuto successo. Prima del 1980 la SPI perdette gradualmente la sua dedizione ai wargame storici, introducendo nel catalogo giochi basati su conflitti ipotetici e entrando nel campo del fantasy e della fantascienza. Nel 1980 viene anche dato il via alla rivista &lt;em&gt;Ares&lt;/em&gt; che sarebbe dovuta essere la controparte fantascientifica di S&amp;amp;T.&lt;/p&gt;&lt;figure&gt;&lt;img  src="images/il-catalogo-igdg-1983-1984/Napoleon_at_Waterloo.jpg"&gt;&lt;figcaption&gt;Il gioco introduttivo &lt;em&gt;Napoleon at Waterloo&lt;/em&gt; del 1971, progettato da Jim Dunnigan.&lt;/figcaption&gt;&lt;/figure&gt;&lt;p&gt;All&amp;#x27;inizio degli anni 90 però la SPI era pesantemente indebitata e cercava finanziatori promettendo di espandere il parco clienti, e qui accade uno degli avvenimenti più noti del mondo del gioco di quegli anni, una di quelle decisioni strategiche che risultano veramente difficili da capire. La SPI si accorda con la casa di produzione televisiva Lorimar per produrre il gioco di ruolo basato su Dallas, la famosissima soap opera andata in onda dal 1978 al 1991. Il gioco fu un insuccesso clamoroso, e questa fu la pietra tombale per la SPI.&lt;/p&gt;&lt;p&gt;È difficile valutare un&amp;#x27;operazione del genere. I precedenti tentativi di entrare nel mondo del gioco di ruolo con &lt;em&gt;DragonQuest&lt;/em&gt; e &lt;em&gt;Universe&lt;/em&gt; non ebbero un grande successo, quindi da un certo punto di vista non si può criticare il tentativo di provare nuove strade. Dall&amp;#x27;altra parte una soap opera come Dallas non mi sembra realmente un trampolino sicuro per un gioco di ruolo, e mi chiedo come si sia potuto pensare che la cosa avrebbe conquistato i giocatori. In conclusione direi che è chiaro come le decisioni aziendali siano spesso frutto della visione o dei sogni di persone ben specifiche, che è molto facile giudicare col senno di poi: se le vendite di &lt;em&gt;Dallas&lt;/em&gt; della SPI fossero state stratosferiche saremmo qui a celebrare la geniale intuizione di Dunnigan e soci.&lt;/p&gt;&lt;figure&gt;&lt;img  src="images/il-catalogo-igdg-1983-1984/Dallas_RPG.jpg"&gt;&lt;figcaption&gt;Non fa lo stesso effetto della scatola rossa del D&amp;amp;D. No, no.&lt;/figcaption&gt;&lt;/figure&gt;&lt;p&gt;Ad ogni modo, l&amp;#x27;avventura si rivelò molto breve e la SPI si trovò a dover far fronte ai debiti. Alcuni giochi vennero ceduti alla Avalon Hill, ma il grosso del denaro venne da un prestito da parte della TSR, al tempo ancora guidata da Gary Gygax. Questa operazione da parte della casa di Lake Geneva è un altro tassello piuttosto controverso del puzzle, in quanto avvenne in modo complesso e non del tutto trasparente. Fatto sta che la SPI si ritrovò a dover ripagare il debito poche settimane dopo cedendo tutte le proprietà intellettuali. La TSR resterà sempre nei nostri cuori ma non era una ditta di santi, apparentemente.&lt;/p&gt;&lt;p&gt;Restando in tema di santi, il diavolo fa le pentole ma non i coperchi, si dice, ed apparentemente la TSR non aveva colto che il reale motivo del declino della ditta di Dunnigan fosse da ricercarsi in una frenata del mercato dei wargame, che quindi non permise a Gygax e soci di capitalizzare sui giochi acquisiti.&lt;/p&gt;&lt;p&gt;Questa affermazione, a mio parere, è discutibile. Se da una parte è evidente che le fatiche della SPI venissero anche da un rallentamento nel mercato, dall&amp;#x27;altra non si può evidenziare una cattiva gestione del materiale acquisito da parte della TSR. Tale incapacità non sorprende, se si pensa alla TSR di quegli anni: la gestione dell&amp;#x27;azienda era alquanto amatoriale, e parecchi dei tentativi di espansione di quel periodo, dentro e fuori dal mondo del gioco, sono criticabili, se non palesemente assurdi. Tornando alla SPI, è evidente che ci fosse ancora un buon mercato in quanto molti dei designer dell&amp;#x27;azienda si spostarono alla Avalon Hill che creò la sussidiaria Victory Games, la quale ebbe un successo notevolissimo.&lt;/p&gt;&lt;p&gt;La Victory, già presente in questo catalogo, si affacciò al mercato con &lt;em&gt;Gulf Strike&lt;/em&gt;, &lt;em&gt;Hell&amp;#x27;s Highway&lt;/em&gt; e &lt;em&gt;The Civil War&lt;/em&gt;, ma soprattutto annunciò &lt;em&gt;Ambush&lt;/em&gt;, un gioco in solitario che ebbe un successo travolgente e che negli anni è rimasto un vero e proprio caposaldo del settore. Purtroppo il successo della Victory durerà solo una decina di anni, che sono però a mio parere sufficienti a dimostrare come la TSR si fosse avventurata in un territorio non familiare senza alcuna capacità di gestione.&lt;/p&gt;&lt;hr&gt;&lt;blockquote&gt;&lt;p&gt;In generale mi sembra di notare un interesse crescente per la fantascienza e per il fantasy, anche se i giochi storici continuano a prevalere. E notevolmente aumentato, e questo è un fatto decisamente positivo, l&amp;#x27;interesse per le riviste specializzate. Molti si chiedono: a quando una rivista tutta italiana?&lt;/p&gt;&lt;/blockquote&gt;&lt;p&gt;Riprendo, a questo punto, l&amp;#x27;argomento Pergioco. Un &lt;a href="http://dmmagazine.blogspot.com/2014/07/la-grande-avventura-la-storia-della.html"&gt;bell&amp;#x27;articolo&lt;/a&gt; di Sergio Masini (autore de &lt;em&gt;Le guerre di carta&lt;/em&gt; e membro della redazione di Pergioco) racconta in dettaglio la nascita della rivista, e rimando al link originario per il testo completo. Mi preme qui riportare un passaggio dell&amp;#x27;articolo che ha molto a che fare con quanto Ferrari dice a proposito di fantasy e fantascienza:&lt;/p&gt;&lt;blockquote&gt;&lt;p&gt;Poi, arrivò Giovanni Ingellis. Antipatico, scostante, odioso perfino. Ma un grande. Uno che sui boardgames si era davvero “rotto i denti”, un collezionista di prim&amp;#x27;ordine e un giocatore bravissimo. Insomma, tutt&amp;#x27;altra cosa rispetto a me, che ai boardgames ero arrivato sull&amp;#x27;onda della passione per la storia militare, le armi antiche e le uniformi, e non potevo rivaleggiare con uno che conosceva tutte, ma proprio tutte le piccole case editrici d&amp;#x27;oltreoceano, con particolare riferimento alla TSR, la ditta che aveva inventato Dungeons &amp;amp; Dragons. Così ci dividemmo il campo. Lui divenne lo specialista, io mi dedicai alle grandi panoramiche, a tutto vantaggio dei lettori, che negli stessi numeri (il 3 del 1980 e l&amp;#x27;1 del 1981) trovarono accanto alla sua ricerca minuziosa su tutte, ma proprio tutte, le case editrici di boardgames, una mia panoramica sul Fantasy. Per la prima volta un pubblico più esteso di quello dei negozi specializzati venne a sapere che esisteva Dungeons &amp;amp; Dragons, si calò nei meccanismi del gioco, ne indagò le implicazioni psico-sociali, superò le barriere dell&amp;#x27;incomprensione e dell&amp;#x27;emarginazione culturale (c&amp;#x27;erano persino dei giornalisti che lo avevano additato come gioco &amp;#x27;demoniaco&amp;#x27; e diseducativo). Non c&amp;#x27;era solo Dungeons &amp;amp; Dragons, ovviamente: nella seconda parte dell&amp;#x27;inchiesta si parlò di War of the Ring della SPI, di Wohrom della IT, di Sorcerer e Swords &amp;amp; Sorcery della SPI. I curiosi possono mettersi in caccia su eBay. Ogni tanto qualcuno di questi titoli dimenticati riappare.&lt;/p&gt;&lt;/blockquote&gt;&lt;p&gt;Le scansioni della rivista Pergioco si possono reperire &lt;a href="https://archive.org/search?query=Pergioco"&gt;su Archive.org&lt;/a&gt;, in particolare i primi tre numeri: il primo numero dell&amp;#x27;ottobre 1980, il numero 3 del dicembre 1980 e il numero 4 del gennaio 1981 (questi ultimi due citati da Masini nel pezzo riportato sopra). In questi tre numeri, nell&amp;#x27;inserto centrale &amp;quot;Da giocare&amp;quot;, compaiono parecchi articoli del duo Masini/Ingellis:&lt;/p&gt;&lt;ul&gt;&lt;li&gt;&amp;quot;I Signori della Guerra&amp;quot; di Masini (&lt;a href="https://archive.org/details/Pergioco1980-01/page/n39/mode/2up"&gt;link&lt;/a&gt;) - numero 1&lt;/li&gt;&lt;li&gt;&amp;quot;Boardgames: le ghiotte sorprese d&amp;#x27;oltre oceano&amp;quot; di Ingellis (&lt;a href="https://archive.org/details/Pergioco1980-03/page/n41/mode/2up"&gt;link&lt;/a&gt;) - numero 3&lt;/li&gt;&lt;li&gt;&amp;quot;Viaggio simulato nel mondo del fantasy&amp;quot; di Masini (&lt;a href="https://archive.org/details/Pergioco1980-03/page/n43/mode/2up"&gt;link&lt;/a&gt;) - numero 3&lt;/li&gt;&lt;li&gt;&amp;quot;La produzione &amp;#x27;minore&amp;#x27; di board games&amp;quot; di Ingellis (&lt;a href="https://archive.org/details/Pergioco1981-01/page/n35/mode/2up"&gt;link&lt;/a&gt;) - numero 4&lt;/li&gt;&lt;li&gt;&amp;quot;Fantasy - I magnifici 8&amp;quot; di Masini (&lt;a href="https://archive.org/details/Pergioco1981-01/page/n37/mode/2up"&gt;link&lt;/a&gt;) - numero 4&lt;/li&gt;&lt;/ul&gt;&lt;p&gt;Per ragioni di spazio non riporto qui il contenuto degli articoli ma ne raccomando caldamente la lettura. I due autori parlano diffusamente del panorama del gioco, dimostrando una grande conoscenza del mercato oltreoceano (non scontata nel 1980) e sconfinando nel fantasy.&lt;/p&gt;&lt;p&gt;Ho voluto citare questi articoli perché sappiamo bene che Ingellis andrà a fondare la Pacific Enterprise Italia nel 1982, che diverrà la più famosa Stratelibri nel 1989. Spero avrò modo di parlare diffusamente di Ingellis e del suo importante contributo in un altro articolo, ma tornando a quanto diceva Ferrari nel 1983 possiamo vedere come i semi dell&amp;#x27;invasione del fantasy e della fantascienza fossero già stati ampiamente gettati qualche anno prima, il che giustifica l&amp;#x27;interesse crescente notato dal fondatore de I Giochi dei Grandi.&lt;/p&gt;&lt;p&gt;Per quanto riguarda la &amp;quot;rivista tutta italiana&amp;quot;, se si esclude la già citata Pergioco, dovremmo attendere ancora qualche anno. Dopo una piccola ricerca ho trovato le seguenti date per le riviste italiane più importanti relative al gioco.&lt;/p&gt;&lt;ul&gt;&lt;li&gt;Pergioco: ottobre 1980 - agosto/settembre 1984&lt;/li&gt;&lt;li&gt;Giochi Magazine: maggio 1987 - marzo 1988&lt;/li&gt;&lt;li&gt;Crom: gennaio 1987 - 1989 (fanzine), marzo 1989 - gennaio 1992&lt;/li&gt;&lt;li&gt;Rune: gennaio 1988 - febbraio 1990 (fanzine), dicembre 1990 - 1996 (rivista)&lt;/li&gt;&lt;li&gt;KAOS: ott 1991 - novembre 2002.&lt;/li&gt;&lt;li&gt;Excalibur dicembre 1991 - ottobre 1998&lt;/li&gt;&lt;/ul&gt;&lt;p&gt;&lt;em&gt;Giochi Magazine&lt;/em&gt; è l&amp;#x27;erede di Pergioco e in quanto tale non lo definirei strettamente &amp;quot;di settore&amp;quot;. Sarà quindi il 1987 che vedrà nascere le due fanzine più importanti, &lt;em&gt;Crom&lt;/em&gt; e &lt;em&gt;Rune&lt;/em&gt;, che diventeranno pubblicazioni professionali quasi in concomitanza con la nascita delle due più importanti riviste italiane di giochi, &lt;em&gt;KAOS&lt;/em&gt; ed &lt;em&gt;Excalibur&lt;/em&gt;.&lt;/p&gt;&lt;hr&gt;&lt;p&gt;In chiusura, riporto alcune delle note di Nando Ferrari per le case più importanti. Una selezione del tutto arbitraria, ma che dà un idea diretta del momento storico. Le immagini che seguono sono dei semplici estratti del catalogo.&lt;/p&gt;&lt;h2 id="avalon-hill-ava-558a"&gt;Avalon Hill (AVA)&lt;/h2&gt;&lt;blockquote&gt;&lt;p&gt;Dopo il fallimento della SPI l&amp;#x27;Avalon Hill è rimasta, con la TSR, l&amp;#x27;unico colosso del settore. Dobbiamo dire che questa ditta ha fatto registrare un notevole miglioramento con i suoi ultimi prodotti. Inoltre dobbiamo apprezzare la politica commerciale dell&amp;#x27;Avalon che, accortasi di non essere in grado di produrre un numero sufficiente di giochi nuovi, ha pensato di reintrodurre sul mercato vecchi successi acquistati da altre ditte. Questo ci dà la possibilità di vedere riapparire, dopo anni di “latitanza”, il favoloso Napoleon at Bay dell&amp;#x27;OSG.&lt;/p&gt;
&lt;p&gt;In Italia ci sono da registrare delle novità. Il Dott. Gentili di Pisa ha cessato l&amp;#x27;attività e ha passato le consegne alla Selegiochi di Milano, ditta che noi apprezziamo molto, anche per la sua notevole esperienza nel settore (precedentemente importava buona parte dei giochi SPI). Come prima iniziativa la Selegiochi ha preparato uno splendido catalogo a colori dei giochi Avalon (lo invieremo a chiunque ce ne farà richiesta). Una piccola annotazione sulle sigle. L&amp;#x27;Avalon utilizza delle mappe che pensiamo vi siano familiari; la sigla “MA” (mappa Avalon) sta per mappa grande (tipo Waterloo), la sigla “ma” sta per mappa piccola (tipo Squad Leader). Per le dimensioni vedere il paragrafo “accessori”. Per i nuovi giochi l&amp;#x27;Avalon utilizza delle mappe pieghevoli che ci riportano invece alle dimensioni standard; in tal caso la sigla sarà quella solita.&lt;/p&gt;&lt;/blockquote&gt;&lt;figure&gt;&lt;img  src="images/il-catalogo-igdg-1983-1984/Catalogo_1983_1984_52.jpg"&gt;&lt;figcaption&gt;&lt;/figcaption&gt;&lt;/figure&gt;&lt;h2 id="simulation-publications-inc.-spi-9c4b"&gt;Simulation Publications Inc. (SPI)&lt;/h2&gt;&lt;blockquote&gt;&lt;p&gt;Ed eccoci finalmente alla SPI. Tutti ormai sapranno che questa celebre ditta, sicuramente la più apprezzata da parte dei giocatori di tutto il mondo, è stata costretta a chiudere i battenti nel marzo dell&amp;#x27;82. Questo ha provocato dei notevoli problemi, soprattutto perché la TSR, dopo l&amp;#x27;acquisto della SPI, non ha ancora ristampato nemmeno un gioco! Si era parlato della ristampa di un certo numero di titoli, al ritmo di 4 al mese, ma per il momento non si è ancora visto niente. E chiaro che, a questo punto, la situazione non è delle migliori.&lt;/p&gt;
&lt;p&gt;Abbiamo appena ricevuto dalla TSR una fotocopia, da noi richiesta, dell&amp;#x27;ultimo inventario di magazzino (risale al 25/2/83). I nostri ululati di disperazione hanno riempito il cielo: ahinoi, è rimasto ben poco! La caccia ai giochi SPI è da tempo in pieno svolgimento. Stiamo sommergendo di richieste grossisti e negozi americani, inglesi e perfino tedeschi. Non disperiamo, quindi, di poter trovare ancora qualche copia dei giochi «scomparsi», tuttavia non vi promettiamo niente. Per rendervi pienamente edotti sulla situazione abbiamo pensato di indicare, per tutti i giochi SPI, un «livello di reperibilità» (LR).&lt;/p&gt;&lt;/blockquote&gt;&lt;figure&gt;&lt;img  src="images/il-catalogo-igdg-1983-1984/Catalogo_1983_1984_65.jpg"&gt;&lt;figcaption&gt;&lt;/figcaption&gt;&lt;/figure&gt;&lt;h2 id="tsr-hobbies-tsr-7a3f"&gt;TSR Hobbies (TSR)&lt;/h2&gt;&lt;blockquote&gt;&lt;p&gt;La TSR è da alcuni anni il più grande “colosso” del mercato americano; si pensi che nel 1982 ha raggiunto un fatturato di 22 milioni di dollari!!! Si può dire che tutto è dovuto al grandioso successo del gioco Dungeons &amp;amp; Dragons (D&amp;amp;D), del quale, solo negli USA, la TSR ha venduto 1.500.000 copie. Pare che la TSR intenda entrare nel mercato italiano con D&amp;amp;D nel 1984.&lt;/p&gt;
&lt;p&gt;Per i giochi della SPI, ditta acquistata un anno fa dalla TSR, non è ancora iniziata la ristampa, nonostante le numerose promesse. Dalle ultime notizie pare comunque confermato che la TSR intende ristampare un certo numero di giochi e pubblicarne di nuovi. Tra questi, due titoli da tempo attesi: Battle Over Britain e Antietam (serie GCA). Entrambi dovrebbero essere disponibili da agosto.&lt;/p&gt;&lt;/blockquote&gt;&lt;figure&gt;&lt;img  src="images/il-catalogo-igdg-1983-1984/Catalogo_1983_1984_72.jpg"&gt;&lt;figcaption&gt;&lt;/figcaption&gt;&lt;/figure&gt;&lt;h2 id="victory-games-vic-15e1"&gt;Victory Games (VIC)&lt;/h2&gt;&lt;blockquote&gt;&lt;p&gt;È con grande piacere che annunciamo la nascita di questa nuova ditta. La Victory, infatti, è stata fondata da alcuni “fuoriusciti” della SPI, che hanno intenzione di continuare la grande tradizione “storica” della ditta... tragicamente scomparsa. In poche parole, costoro non ne vogliono sapere di fantasy e quindi hanno preferito non farsi ingoiare dalla TSR. I primi giochi, che ricalcano, come grafica e come qualità, i prodotti della SPI, sono già andati a ruba negli USA e per noi non è difficile prevedere un grosso successo anche in Italia.&lt;/p&gt;&lt;/blockquote&gt;&lt;h2 id="risorse-6c64"&gt;Risorse&lt;/h2&gt;&lt;ul&gt;&lt;li&gt;La pagina di &lt;a href="https://archive.org/search?query=Pergioco"&gt;Archive.org&lt;/a&gt; contenente scansioni della rivista Pergioco.&lt;/li&gt;&lt;li&gt;Un articolo di Sergio Masini su &lt;a href="http://dmmagazine.blogspot.com/2014/07/la-grande-avventura-la-storia-della.html"&gt;Dungeon Master Magazine&lt;/a&gt; che parla della rivista Pergioco e di Giovanni Ingellis.&lt;/li&gt;&lt;li&gt;La pagina Wikipedia sulla ditta &lt;a href="https://en.wikipedia.org/wiki/Simulations_Publications,_Inc."&gt;SPI&lt;/a&gt;.&lt;/li&gt;&lt;li&gt;La pagina Wikipedia sul &lt;a href="https://en.wikipedia.org/wiki/TSR,_Inc.#Wargames"&gt;rapporto tra TSR e SPI&lt;/a&gt;.&lt;/li&gt;&lt;/ul&gt;&lt;p&gt;La scansione della copertina del primo numero di Pergioco proviene da &lt;a href="http://www.nand.it/pergioco/index.html"&gt;http://www.nand.it/pergioco/index.html&lt;/a&gt;.&lt;/p&gt;&lt;h2 id="note-conclusive-7d7b"&gt;Note conclusive&lt;/h2&gt;&lt;p&gt;Secondo le tabelle ISTAT L.1000 nel 1983 corrispondono a circa 1,73 € nel 2024.&lt;/p&gt;&lt;hr&gt;&lt;p&gt;Il catalogo I Giochi dei Grandi 1983-1984, digitalizzato, restaurato e indicizzato, è disponibile &lt;a href="https://mega.nz/file/bMFCCY4S#adXBjIFuVkubGBHSZRmSzIxD0vPtV5DNEBPNxgoTwHc"&gt;qui&lt;/a&gt;&lt;/p&gt;&lt;p&gt;Riproduzione autorizzata da Nando Ferrari, fondatore de I Giochi dei Grandi e autore dei cataloghi.&lt;/p&gt;</content><category term="Cataloghi"></category><category term="gdr"></category><category term="boardgames"></category></entry><entry><title>Il Catalogo "I Giochi dei Grandi"</title><link href="thebabelcat.github.io/il-catalogo-igdg.html" rel="alternate"></link><published>2023-08-20T14:00:00+01:00</published><updated>2023-08-20T14:00:00+01:00</updated><author><name>Leonardo Giordani</name></author><id>tag:None,2023-08-20:thebabelcat.github.io/il-catalogo-igdg.html</id><summary type="html">&lt;p&gt;Un articolo introduttivo per la mia serie sul catalogo &amp;quot;I Giochi dei Grandi&amp;quot;&lt;/p&gt;</summary><content type="html">&lt;p&gt;AVALON HILL (AVA). FASA (FAS). RAL PARTHA (RAL).&lt;/p&gt;&lt;p&gt;Il Catalogo.&lt;/p&gt;&lt;figure&gt;&lt;img  src="images/il-catalogo-igdg/IGDG_1991_1992_Catalogo_generale_001.jpg"&gt;&lt;figcaption&gt;&lt;/figcaption&gt;&lt;/figure&gt;&lt;p&gt;Non serviva specificare di che ditta fosse. Era IL Catalogo, con la C maiuscola piena di riverenza. Tra le pagine fitte di numeri, sigle, brevi recensioni e piccoli sfoghi imprenditoriali c&amp;#x27;era un mondo, e noi conoscevamo il mondo così.&lt;/p&gt;&lt;p&gt;Non c&amp;#x27;era Internet, negli anni 80-90, i viaggi all&amp;#x27;estero costavano tantissimo, le importazioni erano appannaggio di pochi. E noi appassionati di giochi conoscevamo il mondo tramite le riviste, grazie alle redazioni che, più o meno scrupolosamente, si facevano carico di portare avanti una cultura, di dirci cosa accadeva dentro e fuori i confini nazionali, che cosa bolliva in pentola.&lt;/p&gt;&lt;p&gt;E c&amp;#x27;era il Catalogo.&lt;/p&gt;&lt;p&gt;Il catalogo della ditta &amp;quot;I Giochi dei Grandi&amp;quot; di Verona, fondata da Fernando Ferrari nel 1981, è un inno alla creatività e all&amp;#x27;industriosità italiana. Una pietra miliare che non ha paragoni in altre nazioni e che vorrei celebrare nel modo migliore: pubblicando le scansioni pulite e restaurate di tutti i cataloghi e aggiornamenti di cui sono riuscito a venire in possesso.&lt;/p&gt;&lt;p&gt;Prima di lanciarmi nei dettagli ci tengo a riportare il messaggio pubblico che ho mandato a Nando Ferrari quando nel 2019 ha annunciato che era giunto il momento del pensionamento, in quanto esprime perfettamente quello che vorrei dire ora.&lt;/p&gt;&lt;blockquote&gt;&lt;p&gt;Signor Ferrari, anzi, mi permetta la confidenza di chiamarla Nando. Quel Nando che traspariva dalle introduzioni dei miei amati cataloghi, che mi immaginavo al lavoro davanti ad un PC (o un C64!) a scrivere centinaia di microrecensioni per le ditte, i giochi, le miniature, i dadi che popolavano il magazzino e che la sua ditta ha orgogliosamente, coraggiosamente e tenacemente diffuso in Italia. Sono stato suo cliente, ma prima di tutto sono stato un suo lettore, un suo amico, in qualche modo. Non ci conosciamo di persona, ma lei ha contribuito alla mia giovinezza e alla mia cultura, perché tale è. Conservo ancora gelosamente alcuni dei cataloghi che lei ha faticosamente pubblicato, e devo dire che mi ha anche influenzato molto. Per esempio, ho sempre avuto una antipatia di base per la Games Workshop e il suo continuo cambiamento di catalogo! Con lei e la IGDG ho assistito alla fioritura del nostro hobby in Italia e ad eventi storici come il crollo della TSR (tutti ricordano l&amp;#x27;avvento di Magic, ma chi era lì da prima spende sempre una lacrima per i caduti, anche se non scevri di colpe). Le auguro ogni bene, un meritato riposo, se sarà capace di prenderselo, dopo tanti anni. Grazie Nando, grazie ancora di tutto!&lt;/p&gt;&lt;/blockquote&gt;&lt;p&gt;Questo post e i prossimi dedicati al Catalogo saranno il mio tentativo di ringraziare per tutto questo.&lt;/p&gt;&lt;figure&gt;&lt;img  src="images/il-catalogo-igdg/posters.jpg"&gt;&lt;figcaption&gt;Un idea per un albergo a tema.&lt;/figcaption&gt;&lt;/figure&gt;&lt;p&gt;Una precisazione riguardo alle scansioni. Ho chiesto il permesso per la pubblicazione a Nando Ferrari in persona, che mi ha assicurato che non ci sono problemi a pubblicare le copie scannerizzate dei cataloghi. Ha chiesto di riportare la dicitura &amp;quot;Riproduzione autorizzata da Nando Ferrari, fondatore de I Giochi dei Grandi e autore dei cataloghi&amp;quot;, che quindi porrò in ogni articolo che contiene delle scansioni.&lt;/p&gt;&lt;hr&gt;&lt;p&gt;Mi sono chiesto spesso, durante il lungo lavoro di scansione e ritocco dei cataloghi, come avrei potuto presentarli. Mi dispiacerebbe pubblicarli così, senza alcuna nota, ma è anche impossibile fare una lettura ragionata come sto facendo per KAOS, vista la dimensione e la natura del materiale. Stiamo pur sempre parlando dei cataloghi di una ditta, che quindi consistono per il 98% di righe con codice, nome e prezzo degli articoli.&lt;/p&gt;&lt;figure&gt;&lt;img  src="images/il-catalogo-igdg/IGDG_1991_1992_Catalogo_generale_036.jpg"&gt;&lt;figcaption&gt;Per esempio. La mitica GHQ!&lt;/figcaption&gt;&lt;/figure&gt;&lt;p&gt;Ho deciso quindi di sfruttare i cataloghi come pietre miliari, e di ripercorrere assieme a loro parte della storia del gioco in Italia e nel mondo, facendomi guidare dalle introduzioni di Nando Ferrari e dai suoi commenti alle ditte e ai prodotti. Non ne uscirà un quadro organico, né tantomeno completo, ma per me (e sono certo, per molti appassionati) il Catalogo è stato proprio questo: una fotografia del mondo del gioco.&lt;/p&gt;&lt;p&gt;In linea con questa decisione pubblicherò gli aggiornamenti di ogni catalogo assieme al catalogo stesso, sia per omogeneità sia per il fatto che gli aggiornamenti non contengono solitamente grandi sconvolgimenti o rivelazioni. Considerato che mi mancano alcuni cataloghi, gli aggiornamenti potranno essere pubblicati nell&amp;#x27;articolo relativo al catalogo precedente, riservandomi in futuro di modificare l&amp;#x27;ordine se dovessi riuscire a reperire i volumi mancanti.&lt;/p&gt;&lt;p&gt;I cataloghi che possiedo, e che quindi pubblicherò, sono&lt;/p&gt;&lt;ul&gt;&lt;li&gt;1983-1984 Catalogo wargames (verde)&lt;/li&gt;&lt;li&gt;1984-1985 Catalogo wargames (rosso)&lt;/li&gt;&lt;li&gt;1986-1987 Catalogo Wargames (blu)&lt;/li&gt;&lt;li&gt;1991-1992 Catalogo generale (blu)&lt;/li&gt;&lt;li&gt;1993-1994 Catalogo generale (rosso)&lt;/li&gt;&lt;li&gt;1996-1997 Catalogo generale (verde)&lt;/li&gt;&lt;li&gt;1999-2000 Catalogo generale (arancione)&lt;/li&gt;&lt;/ul&gt;&lt;p&gt;Nando Ferrari mi ha confermato che mancano all&amp;#x27;appello il catalogo 1989-90 e il primissimo catalogo, stampato in sole 500 copie. Se qualcuno fosse in possesso di cataloghi o aggiornamenti mancanti e li volesse donare o vendere me lo faccia sapere. Purtroppo, per garantire la qualità delle scansioni devo aprire i cataloghi distruggendo la rilegatura, quindi non posso accettare alcun prestito.&lt;/p&gt;&lt;p&gt;Io non mi ritengo un esperto e non ho fatto parte di alcuna redazione. Sono solamente un appassionato che vuole rendere un doveroso ringraziamento a persone che hanno contribuito ad un ambito che mi ha accompagnato e che tuttora mi accompagna. Pertanto, mi scuso in anticipo per eventuali imprecisioni, e sarò ben contento di migliorare o integrare il materiale se dovessero pervenirmi correzioni.&lt;/p&gt;&lt;p&gt;Per qualsiasi informazione, commento o messaggio potete scrivere sulla &lt;a href="https://www.facebook.com/people/The-Babel-Cat/100071268161575/"&gt;pagina Facebook&lt;/a&gt; del sito.&lt;/p&gt;</content><category term="Cataloghi"></category><category term="gdr"></category><category term="boardgames"></category></entry></feed>